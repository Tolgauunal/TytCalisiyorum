<html>
<head>
    <style type="text/css">
@font-face { font-family: 'Persian'; src: url('file:///android_asset/fonts/nunito-sans.regular.ttf'); }
@font-face { font-family: 'Persian2'; src: url('file:///android_asset/fonts/nunito-sans.regularttf'); }
@font-face { font-family: 'PersianTitle'; src: url('file:///android_asset/fonts/nunito-sans.regular.ttf');}
body {font-family: 'Persian';}
h1 {font-family: 'PersianTitle';}
h2 {font-family: 'Persian2';}
    </style>
</head>
<div style="width:100%; padding-left: 2px; padding-right: 2px; margin-top: 0px;"
     align="justify">
    <p align="center"><b>ÇAĞDAŞ TÜRK VE DÜNYA TARİHİ</b></p>
    <p align="center"><b> </b></p>
    <p><b>1.ÜNİTE: XX. YÜZYIL BAŞLARINDA DÜNYA</b></p>
    <p><b> </b></p>
    <p><b>1. BİRİNCİ DÜNYA SAVAŞI (1914-1918) <br/> <br/> </b></p>
    <p><b>Sebepleri:</b></p>
    <p><b>a-</b>Almanya’nın siyasi birliğini tamamlayarak, sömürgecilikte
        İngiltere’ye rakip olması </p>
    <p><b>b -</b>Fransa ve Almanya arasındaki Alsas-Loren bölgesi
        meselesi(Fransa’nın Sedan Savaşı’nda kaybettiği bu bölgeyi geri almak
        istemesi)</p>
    <p><b>c-</b>Balkanlarda Avusturya-Macaristan Rusya rekabeti</p>
    <p><b>d-</b>İtalya’nın Akdeniz’de hakimiyet kurma isteği <b>e-</b>Çıkar
        çatışmalarının bloklaşmaya (Üçlü İtilaf 1907,Üçlü İttifak 1882)ve
        silahlanmaya yol açması <b>f-</b>Osmanlı Devleti’ni paylaşma isteği</p>
    <p><b>g-</b>Avusturya-Macaristan veliahdının bir Sırplı tarafından
        öldürülmesi</p>
    <p></p>
    <p><b>SAVAŞIN BAŞLAMASI</b></p>
    <p><b>28 Haziran 1914’te </b>Saraybosna’ da Avusturya-Macaristan veliahdının
        bir Sırplı tarafından öldürülmesi<b> </b>üzerine Avusturya Sırbistan’a
        savaş ilanı etti. Rusya’nın da Sırbistan’ın yanında yer alması ile
        karşılıklı savaş ilanları I. Dünya Savaşı’nı başlattı.</p>
    <p>Savaş başladıktan sonra tarafsız-lığını ilan eden İtalya 1915 yılında
        İtilaf Devletleri’ne katıldı. Uzak Doğuda Japonya Alman sömürgelerini
        ele geçirdi. Komünist ihtilali sebebiyle Rusya savaştan çekilmek zorunda
        kaldı (1917).</p>
    <p>Aynı yıl Alman denizaltılarının A.B.D ticaret ve yolcu gemilerine
        saldırmaları dolayısıyla A.B.D savaşa İtilaf Devletleri’nin yanında
        dahil oldu.</p>
    <p>Bu olaydan sonra savaş İtilaf Devletleri’nin lehine dönmüştür. Almanların
        Batı cephesi çöktü. Diğer cephelerde de alınan başarısızlıklarla İttifak
        Devletleri birer birer savaşı terk etmek zorunda kaldılar.</p>
    <p></p>
    <p><b>MONROE DOKTRİNİ<br/> </b> ABD başkanı Mon­roe, kongrede yaptığı
        konuşmada dev­letin dış politikasını şu esaslara dayan­dırıyordu (1823):
    </p>
    <p>ABD, Avrupa devletlerinin Ameri­ka kıtasında yeniden sömürgecilik
        ha­reketlerine girişmelerine ve kendi sis­temlerini kıtanın herhangi bir
        yerinde uygulamak için yapacakları girişimlere izin veremez.</p>
    <p>ABD, Avrupalı güçlerin arasında bunları ilgilendiren soruna, savaşlara ve
        politikalara karışmamayı esas alır.</p>
    <p>Bu esaslarla aBd, Avrupa'nın kendi kıtasına karışmamasını, buna karşılık
        kendisinin de Avrupa sorunları ve diplomasisinden uzak durmasını yani
        kıtasına kapanarak <b>yalnızlık (infirat) </b>politikasına dönmesini
        sağlamış oldu.</p>
    <p></p>
    <p><b>2. Paris Barış Konferansı-1919</b></p>
    <p><b>Paris Konferansından galip devletlerin beklentileri:</b></p>
    <p><b>ABD</b></p>
    <p>Milletler Cemiyetinin kurulmasını sağlayarak yalnızlık politikasına
        dönmek.</p>
    <p><b>Fransa</b></p>
    <p>Çıkarlarını en iyi şekilde gerçekleştirmek, Almanya'nın bir daha Avrupa
        dengesini bozmasını önlemek.</p>
    <p><b>İtalya</b></p>
    <p>Avusturya ve Anadolu’dan bazı toprakları almak.</p>
    <p><b>Sırbistan</b></p>
    <p>Akdeniz'e çıkmak,</p>
    <p><b>Japonya</b></p>
    <p>Çin'den topraklar almak.</p>
    <p><b> </b></p>
    <p><b>İngiltere</b></p>
    <p>Barış düzeninde kendi menfaatlerini en iyi şekilde gerçekleştirmek,
        Almanya'nın denizlerdeki gücünü azaltıp sömürgelerini ele geçirerek
        Almanya'yı etkisiz hâle getirmek.</p>
    <p>Konferansın çalışmaya başlamasından sonra ABD'nin iste­ğine uygun olarak
        <b>Milletler Cemiyetinin </b>statüsünün belirlenme­sine öncelik verildi.
        İstediğini elde eden ABD yalnızlık politikasına geri döndü. İngiltere ve
        Fransa bundan yararlanarak Wilson Prensiplerini dikkate almadan kendi
        çıkarları doğrultusunda barış şartlarını belirlemeye çalıştı. İlk
        antlaşma Almanya ile yapıldı.</p>
    <p></p>
    <p><b>3. Birinci Dünya Savaşı Sonunda Yapılan Antlaşmalar</b></p>
    <p>Dünya Savaşı Sonunda Yapılan Antlaşmalar <b>3 Mart 1918'de </b>Sovyet
        Rusya ve Almanya arasında <b>Brest </b><b>Litovsk Antlaşması</b>
        imzalanırken Avusturya-Macaristan, Osmanlı Devleti ve Bulgaristan da
        görüşmelere katıldı. Buna göre Sovyetler; Polonya, Litvanya, Estonya,
        Letonya, Ukrayna, Finlandiya'dan çekilecek ve buraların geleceğini
        İttifak Devletleri belirleyecekti. Ayrıca Rusya; Kars, Ardahan ve
        Batum'u Osmanlı Devletine geri verecek ve Doğu Anadolu'dan çekilecekti.
    </p>
    <p>İtilaf devletleriyle Almanya arasında Versailles (Versay); Avusturya ile
        Saint Germain (Sen-Jermen); Macaristan'la Trianon (Triyanon);
        Bulgaristan'la Neuilly (Nöyyi); Osmanlı Devleti ile Sevr antlaşması
        imzalandı.</p>
    <p>İtilaf devletlerinin yenilen devletlerle imzaladıkları antlaşmaların
        ortak özellikleri; yenilen devletlerin topraklarını küçültmek,
        bazılarını işgal etmek veya yeni devletler kurmak; askerî sınırlamalar
        ve yasaklamalar getirmek; ağır savaş tazminatları ödetmek ve ekonomik
        yükümlülükler getirmek şeklinde sıralanabilir. Anlaşmaların ağır
        şartları II. Dünya Savaşı'na da zemin hazırlamıştır.</p>
    <p></p>
    <p><b>4.Birinci Dünya Savaşı’nın Sonuçları</b></p>
    <p>I. Dünya Savaşı, 1815 Viyana Kongresi ile kurulan ancak bazı
        değişikliklere uğrayarak 1914'e kadar gelen Avrupa siyasi haritasının
        değişmesine ve güçler dengesinin yıkılmasına sebep oldu. Rusya, Osmanlı
        Devleti, Almanya ve Avusturya-Macaristan İmparatorlukları yıkılarak
        yerlerine yeni devletler kuruldu. Avrupa'da İtilaf Devletleri lehine
        yeni bir siyasi harita ve güçler dengesi oluştu. Yıkılan
        imparatorluklardan doğan siyasi boşluğu, başta İngiltere olmak üzere
        Fransa, İtalya ve Japonya gibi devletler doldurmaya çalıştı.</p>
    <p>I. Dünya Savaşı sonunda dünyanın bir daha böyle büyük felaketlerle
        karşılaşmaması için Milletler Cemiyeti kuruldu. Sömürgecilik, isim
        değiştirerek "manda yönetimi" adıyla daha da yaygınlaştı. Sömürge
        rekabeti Uzak Doğu'dan Orta Doğu'ya kaydı. Dünyada "milliyetçilik"
        düşüncesi güç kazandı, yeni millî devletler, yeni rejimler ortaya çıktı.
        Savaş sonrasında sınırların çiziminde etnik yapıya dikkat edilmemesi
        azınlıklar sorununu ortaya çıkardı. Savaşa katılan yaklaşık 65 milyon
        civarındaki askerin 9,2 milyonu öldü.</p>
    <p></p>
    <p><b>Özet</b></p>
    <p><i>XIX. yüzyılın en önemli siyasal olayı hiç kuşkusuz İtalya ve
        Almanya’nın birliğini sağlamasıdır.</i> <i>Özellikle de, güçlü bir
        Almanya’nın ortaya çıkması 1815’den beri sürdürülen “Avrupa</i> <i>Uyumu”
        nu bozmuş ve 1870 sonrasında Avrupa güç dengesini temelinden
        değiştirmiştir.</i> <i>Fransa ve Avusturya-Macaristan’ın Prusya’ya
        yenilmeleri bu iki devletin Avrupa’daki etkinliğini</i> <i>azaltmış,
        Avrupa devletlerinin kendi aralarında kurdukları sömürgeci düzeni
        tehdit</i> <i>etmeye başlamıştır.</i> <i>Almanya’nın Alsace-Lorraine
        bölgesini ele geçirmesi, Fransa ve Almanya arasında olduğu</i> <i>kadar;
        Avrupa barışı için de devamlı bir tehlike oluşturan bir sorun
        yaratmıştır. Bu sorun ve</i> <i>sömürgecilik çatışması bloklaşma
        hareketini doğurmuştur. “Üçlü İttifak” ve “Üçlü İtilâf”</i> <i>bloklarının
        kurulması ve silahlanma yarışının başlaması ise, uluslararası
        güvensizliği arttırmış</i>, <i> 1870-1914 yılları arasındaki dönemde
        çıkan her bölgesel bunalım İttifaklar arasında</i> <i>genel bir çatışma
        tehlikesi yaratmıştır. İngiltere ve Almanya’nın önderliğini yaptığı
        bloklar,</i> <i>bu iki ülkenin çıkar çatışmaları yüzünden savaşa
        sürüklenmiştir.</i></p>
    <p><b>B-SOVYET SOSYALİST CUMHURİYETLER BİRLİĞİ (SSCB), ORTA ASYA'DAKİ TÜRK
        DEVLET VE TOPLULUKLARI</b></p>
    <p></p>
    <p><b>1. Çarlık Rusyası'nın Yıkılışı ve Bolşevik İhtilali</b></p>
    <p></p>
    <p>1917 Martında I. Dünya Savaşı'nın olumsuz etkileri çarlık yönetimi
        üzerinde kendisini gösterdi. Hayat şartlarının daha da ağırlaşması,
        yolsuzluk ve vurgunlar toplumun her kesiminden insanları çarlık
        yönetimini devirmeye yöneltti. Petersburg'da kadın işçilerin başlattığı
        grev kısa sürede yayıldı. Bu hareketi dağıtmakla görevli askerlerin de
        katılmasıyla bir devrime dönüştü. Zor durumda kalan Çar II. Nikola
        tahttan çekildiğini açıkladı. Duma (meclis) üyeleri tarafından kurulan
        geçici hükümet yetkiyi devraldı.</p>
    <p>Önceleri geçici hükümeti destekleyen Bolşevikler, sürgündeki İlyiç
        Vilademir Lenin'in Petersburg'a dönmesiyle geçici hükümeti devirmeye
        karar verdiler. Geçici hükümet ciddi bir muhalefetle karşı karşıya
        kaldı. Savaş devam ederken toplumun barış arzusu yaygınlaşmış, ordudan
        kaçanların sayısı artmıştı. "Barış, toprak ve ekmek" vaat eden
        Bolşeviklere olan destek gittikçe arttı. Bu gelişmeler sonunda geçici
        hükümet devrilerek Bolşevikler yönetimi ele geçirdi (Ekim 1917).</p>
    <p>Almanların büyük toprak talepleri karşısında çoğunluk savaşa devam etmeyi
        önerirken Lenin zaman kazanmak amacıyla 3 Mart 1918'de Brest-Litovsk
        antlaşmasını imzaladı. Dış güçlerin desteklediği Çar yanlısı Beyaz Ordu
        yeni yönetime karşı saldırıya geçti. Üç yıl süren bu iç savaş
        Bolşeviklerin zaferi ile sonuçlandı.</p>
    <p>Yönetimde de eski Rus İmparatorluğu federasyona dönüştürüldü ve devlet 1
        Ocak 1923'te Sovyet Sosyalist Cumhuriyetleri Birliği (SSCB) adını
        aldı.</p>
    <p>1924'te Lenin'in ölümü ile iktidar mücadelesini kazanan Joseph Stalin,
        birinci beş yıllık kalkınma planını uygulamaya koyarak(1928) Rusya'nın
        kendi öz kaynaklarıyla kalkınmasını sağlamayı amaçladı.</p>
    <p>Tarım devrimini gerçekleştirmek için köylülerin küçük topraklarını
        makinelerle donatılmış büyük çiftlikler şeklinde birleştirerek
        "kolek­tifleştirme" politikası izledi. Tarımsal alandaki bu uygulamalar
        köylü tarafından büyük tepki ile karşılandı. Zorunlu kollektifleştirme
        sırasında izlenen sert politikalar dört milyon civarında köylünün
        ölümüne ve tarımsal üretimde düşüşe neden oldu.</p>
    <p>Stalin döneminde toplum üstünde büyük bir baskı kuruldu, muhalifler
        tasfiye edildi. Eşitlik ilkesine dayanan resmî ideolojiye rağmen
        toplumda ve gelir dağılımında büyük bir eşitsizlik vardı. İşçilerin
        hayat standardına karşılık köylüler sefalet içindeydi. Aydınlar (yazar,
        sanatçı vb.) ile komünist parti yöneticileri birçok hizmetten parasız
        faydalanabiliyordu. 1930'dan itibaren toplumun tüm kesimleri için eğitim
        mecburi oldu. Bilim ve teknoloji alanında büyük ilerleme kaydedildi. Bu
        alandaki gelişmeler orduya da yansıdı. SSCB ordusu dönemin güçlü
        ordularından biri hâline geldi.</p>
    <p></p>
    <p><b>2-Rusların Orta Asya'yı İstilası</b></p>
    <p></p>
    <p>Altın Orda Devleti'nin yıkılmasıyla Kazan, Kırım, Ejderhan, Kasım ve
        Sibir gibi hanlıklar kurulmuştu. Bu hanlıklar önceleri Rus knezlerini
        zor durumda bırakmıştı. Aralarında birlik sağlayan Ruslar, Batı'nın
        askerî tekniğinden ve Türk hanlıklarının kendi iç müca­delelerinden
        faydalanmasını bildiler.</p>
    <p>XX. yüzyılın hemen başında Çarlık yönetiminin baskıcı idaresi Türklerden
        başka Rus olmayan diğer milletleri de harekete geçirmiş ve 1905 İhtilali
        çıkmıştır. İhtilalden sonra Türkler millî kültürlerini geliştirme imkânı
        buldular. Bu sırada Yusuf Akçura ve İsmail Gaspıralı'nın çalışmalarının
        da etkisiyle 15 Ağustos 1905'te "Rusya Müslümanları I. Kongresi" gayrı
        resmî olarak toplandı. Türkler 1916'da Millî İstiklal Ayaklanması'nı
        başlattılar.</p>
    <p>Çarlık yönetiminden sonra kurulan geçici hükümet, tüm halkların kanun
        önünde eşit olduğunu ilan etti. Türkler, politik ve kültürel alandaki
        çalışmalarını hızlandırdı. 1-11 Mayıs 1917 tarihleri arasında "Bütün
        Rusya Müslü­manlarının I. Kurultayı" toplandı. Bir süre sonra başlayan
        Sovyet istilasına karşı Türk toplumları ayrı ayrı mücadele vermek
        zorunda kaldı.</p>
    <p></p>
    <p><b> </b></p>
    <p><b> </b></p>
    <p><b>3-SSCB Yönetimindeki Türk Topluluklarının Durumu</b></p>
    <p></p>
    <p>Geçici hükümeti deviren Bolşevik yönetimi, Orta Doğu, Güney Kafkasya,
        İran yöresinde etkili güç olan İngilizlerin desteklediği Türklerin ve
        diğer milletlerin giriştiği bağımsızlık hareketlerine engel olmak için
        onlara kendi kaderlerini tayin etme hakkı tanıdı. Bu karar Sovyet
        Rusya'nın o günkü şartlarda zaman kazanmak için uyguladığı bir oyalama
        politikasıydı. İlk olarak Tatar Türkleri, Ufa şehrinde 29 Kasım 1917'de
        "İdil-Ural Devleti"ni; Kazaklar, 13 Aralıkta "Alaş Orda Özerk
        Cumhuriyeti"ni yine aynı tarihlerde Hokand'da toplanan "IV. Müslümanlar
        Kongresi"nde de "Özerk Türkistan Cumhuriyeti"ni kurdular.</p>
    <p>Sovyetler Birliği'nin kurulduğu dönemdeki karışıklıktan yararlanan
        Türkler, bulundukları bölgelerde bağımsız devletler kurmaya başladı.
        Başkurdistan Sovyet Cumhuriyeti, Harezm Halk Cumhuriyeti, Türkistan ve
        Kırgız muhtar cumhuriyetleri bunlara örnek verilebilir. Bu gelişmelerden
        rahatsız olan Sovyet yönetimi, 1920 yılının sonlarına doğru Türk
        devletleri üzerinde doğrudan hâkimiyet kurmaya yöneldi.</p>
    <p>Çarlık Rusyası döneminde işgal edilen Türk; topraklarında asimilasyon
        (Ruslaştırma) politikası başlatıldı. İlk olarak Türkler
        Hristiyanlaştırılarak asimile edilmeye çalışıldı. Bu bölgede Rus
        okulları açılarak Türklerin kültür ve dillerinin değiştirilmesi
        hedeflendi. Türk ailelerinin Rus okullarına rağbet etmemesi asimilasyon
        politikasını etkisiz hâle getirdi.</p>
    <p>SSCB döneminde Türk illeri ele geçirildikten sonra Rus harita ve
        kitaplarında "Türkistan" isminin kullanımı yasaklandı. Ardından
        Türkistan beş ayrı cumhuriyete bölündü. Türkler arasındaki birlik ve
        beraberliğin bozulması amacıyla farklı lehçelerin kullanılması
        yaygınlaştırıldı. Özbek, Kazak, Kırgız ve Türkmenlerin zorla
        Türkleştirildikleri ileri sürüldü.</p>
    <p>Buna bağlı olarak da bu milletlerin dillerinden, kendilerine has
        tarihlerinden ve edebiyatlarından! sistemli bir şekilde bahsedildi.
        Böylece Türkistan'daki Türk toplulukları içerisinde Özbekçilik,
        Kazakçılık, Türkmencilik, Kırgızcılık gibi boy/asabiye duyguları ortaya
        çıkarılarak birlik! bozulmaya çalışıldı.</p>
    <p>Sovyetler, 10 ciltlik bir "Sovyet Birliği Tarihi" yazdırma kararı aldı.
        Eserde Rus olmayan milletlerin özel tarihî gelişimini açıklayan
        bölümlerine yer verilmedi. Edebiyatta millî ruhu konu alan eserler yasak
        edildi.</p>
    <p>Sovyetler, bu Türk illerinde sistematik bir şekilde önce camii ve i
        mescitleri tahrip edip bunlara ait vakıfların mal ve mülklerini
        devletleştirdi. Din adamı yetiştiren okul ve medreseleri kapatıp ileri
        gelen Müslüman din adamlarını hapis ve sürgün ettiler. Geri kalan az
        sayıdaki camii ise açık olmakla birlikte ibadete kapalıydı.</p>
    <p>Ekonomik kalkınmayı sağlamak iddiasıyla, yüz binlerce Türk, işçi
        sıfatıyla Azerbaycan ve Türkistan'dan alınıp Sovyetlerin diğer
        bölgelerine yerleştirilirken buralara Rus ve Rus olmayan başka
        milletleri yerleştirdiler. Senelerce devam ettirilen bu göç hareketinin
        maksadı Rus olmayan milletleri bir potada kaynaştırmak ve onların millî
        duygularını yok etmekti.</p>
    <p>Ruslar, Türkiye ile Türkistan'ın kültürel bağlarını da koparmak!
        istediler. Bunun için 1924'te Arap alfabesinden Latin alfabesine
        geçerken 1928'de Türkiye'nin Latin alfabesini kabul etmesi üzerine
        Türkler için "Rus Kiril" harfleriyle karışık bir Latin harf sistemine
        geçiş yaptılar.</p>
    <p></p>
    <p></p>
    <p><b>Basmacı Hareketi</b></p>
    <p></p>
    <p>Baskın yapan, hücum eden" manasına gelen basmacı tabiri, Çarlık döneminde
        Ruslar tarafından Türkmenistan, Başkurdistan ve Kırım'da faaliyet
        gösteren kuvvetler için kullanılmıştı.1918 yılı başında Millî Hokand
        hükümetinin Ruslar tarafından dağıtılması üzerine Basmacı Hareketi bir
        halk hareketine dönüştü.</p>
    <p>Hokand şehrinde başlayan bu hareket, kısa zamanda Fergana vadisine ve
        diğer bölgelere yayıldı. Basmacı Hareketlerinin tek gayesi, Türkistan'ı
        Ruslardan kurtararak istiklaline kavuşturmaktı. Eylül 1919'da tekrar
        Türkistan (Fergana) hükümeti kuruldu. Bu bölgede Ruslarla birlikte
        hareket eden Ermeniler, 180 Türk köyünü ateşe verdi. Bütün Türkistan'ı
        işgal etmek isteyen Sovyet Rusya ve Basmacılar arasında çok çetin
        mücadeleler yaşandı.</p>
    <p>Enver Paşa'nın 8 Kasım 1921'de Türkistan'a gelip Basmacılara katılmasıyla
        mücadeleler daha da şiddetlendi. 1922'de Sovyet Rusya'nın genel bir
        saldırıya geçmesi üzerine "Basmacı liderleri" birbirlerinden ayrılmak
        zorunda kaldılar. Enver Paşa'nın Ağustos 1922'de şehit olmasıyla Basmacı
        Hareketleri devam etmesine rağmen istenilen sonuca ulaşılamadı. Bu
        mücadeleler 1931'e kadar sürdü ve bu tarihten sonra Ruslar, Basmacı
        Hareketi'ne kesin olarak son verdiler. 5 Aralık 1936'da Batı
        Türkistan'da SSCB'ye bağlı Kazakistan, Özbekistan, Kırgızistan ve
        Türkmenistan cumhuriyetleri kuruldu. Bu cumhuriyetlerin millî bir askerî
        güce sahip olma hakları kaldırıldı.</p>
    <p>II. Dünya Savaşı'ndan sonra Sovyet yöneticileri, savaş sıra­sında değişik
        Türk ve Müslüman topluluklarını, düşmanla işbirliği yapmakla suçladılar.
        Bunun sonucunda Kırım Türklerini ve Kafkasya'da yaşayan Karaçay, Balkar,
        Ahıska (Meshet), Çeçen ve İnguş Türklerini, Orta Asya ve Sibirya'ya
        sürgün ettiler</p>
    <p></p>
    <p><b>C. ORTADOĞU’DA MANDA YÖNETİMLERİNİN KURULMASI</b></p>
    <p>Coğrafi konumu, yer altı ve yer üstü zenginlikleriyle önem arz eden Orta
        Doğu, I. Dünya Savaşı’na kadar, İran hariç olmak üzere Osmanlı
        Devleti’nin egemenliği altındaydı. Fakat XIX. yüzyılda Osmanlı
        Devleti’nin iyice zayıflaması, içte ve dışta birçok meseleyle uğraşmak
        zorunda kalmasıyla bu bölge, başta İngiltere, Fransa ve Rusya, sonra da
        Almanya ve İtalya’nın etkin olmak için uğraştıkları bir alan haline
        geldi. I. Dünya Savaşı devam ederken İngiltere, Fransa ve Rusya
        aralarında yaptıkları gizli antlaşmalarla Orta Doğu’yu paylaştılar.
        Rusya, savaştan çekilirken gizli antlaşmaları açıkladı.</p>
    <p> Bu arada Wilson ilkeleri de İngiltere ve Fransa’nın Orta Doğu planlarını
        bozacak nitelikte maddeler içermekteydi. Buna karşı manda yönetimini
        buldular. ABD’nin savaş sonrası yalnızlık politikasına dönmesi,
        İngiltere ve Fransa’nın Orta Doğu’da serbestçe hareket etmesine fırsat
        verdi.</p>
    <p><b>SAN REMO KONFERANSI</b></p>
    <p>I. Dünya Savaşı'ndan sonra 18-26 Nisan 1920'de Osmanlı topraklarının
        paylaşılması ve Osmanlı ile yapılacak olan Sevr Barış Antlaşması'nın
        şartlarını hazırlamak için İtalya’nın San Remo şehrinde toplanan
        milletler arası konferans idi. İngiltere, Fransa, İtalya, Japonya,
        Yunanistan ve Belçika temsilcilerinin katıldığı konferansta Osmanlı'yı
        tasfiye ve petrol meselelerini çözümlemek amacıyla toplanmışlardır.</p>
    <p>San Remo Konferansı'nda Osmanlı Devleti'nin Asya ve Kuzey Afrika'da
        bulunan Arap toprakları üzerindeki bütün haklarından vazgeçmesi bağımsız
        bir Ermenistan'la özerk bir Kürdistan'ın kurulması kararlaştırıldı.
        Osmanlı'nın eski Suriye topraklarında Suriye (Şam merkezli) ve Lübnan
        Fransa'ya Filistin ise İngiltere’ye bırakılacaktır. Irak ise
        İngiltere’nin mandasına girecekti. San Remo Konferansı, 10 Ağustos
        1920'de Osmanlı Hükümeti’ne imzalatılan Sevr Antlaşması'nın da özünü
        oluşturmuştur.</p>
    <p></p>
    <p><b>1. Orta Doğu’da Büyük Devletlerin Durumu Politikaları</b></p>
    <p><b>a- İngiltere ve Orta Doğu</b></p>
    <p>İngiltere’nin Uzak Doğu’daki sömürgelerine ulaşmada en kısa yol Orta
        Doğu, 1869’da Süveyş Kanalı’nın açılması ve XIX. yüzyılın sonlarında
        bölgede önemli petrol rezervlerinin bulunmasıyla daha da önem
        kazandı.</p>
    <p>Almanya’nın Osmanlı Devleti’yle yakın ilişkiler kurarak Hicaz
        Demiryolları projesiyle de bölgede üstünlük sağlaması İngiltere’yi
        tedirgin etti. II. Abdülhamit döneminde İstanbul’da denetim altında
        tutulan Şerif Hüseyin’in serbest bırakılması da İngiltere’ye aradığı
        fırsatı vermiştir. I. Dünya Savaşı’ndan sonra daha da güçlenen
        İngiltere, Orta Doğu’dan aldığı en büyük payla bölgenin hakim gücü
        oldu.</p>
    <p><b> </b></p>
    <p><b>Arabistan Yarımadası</b></p>
    <p>Birinci Dünya Savaşı sonrasında Arap Yarımadası’ndaki en önemli gelişme
        Vahabi Devleti'nin Suudi Arabistan'da kurulmasıdır. Müslümanlığın
        fanatik kolunu temsil eden Vahabiler Necd bölgesine hakimdiler.
        Vahabiler XIX. yy'da Osmanlı Devleti'ne karşı ayaklanmış ve Kavalalı
        Mehmet Ali Paşa tarafından kontrol altına alınmışlardı. Birinci Dünya
        Savaşı sırasında yanında yer alan yerel liderlere İngiltere'nin
        bağımsızlık vaadi üzerine Hicaz Emiri Şerif Hüseyin kendini "Arap
        Ülkeleri Kralı" ilan etti. Ancak İtilaf devletleri onu sadece Hicaz
        Kralı olarak tanıdı. Şerif Hüseyin, oğullarını Irak ve Ürdün'e kral
        tayin etti ve 5 Mart 1924'te halifeliğini ilan ederek bölgedeki konumunu
        güçlendirdi. Başlangıçtan beri bölge liderliği konusunda rekabet eden
        Necd Emiri Abdülaziz İbni Suud, Şerif Hüseyin'e savaş açtı. Galip gelen
        İbni Suud kendini Hicaz ve Necd Kralı ilan etti. İngiltere'nin 1927'de
        tanıdığı bu krallık 1932'de "Suudi Arabistan Krallığı" adını aldı. Suudi
        Krallığı'nın 1936'da Amerikan şirketi Aramco'ya petrol ayrıcalığı
        vermesiyle ABD bölgeye girmiş oldu.</p>
    <p>İngiltere, 1934 yılında Yemen’in bağımsızlığını tanıdı. Ancak bölgede
        İngiltere’nin Yemen ve onu destekleyen İtalya ile olan mücadelesi devam
        etti.<b></b></p>
    <p><b> </b></p>
    <p><b>Irak </b></p>
    <p>San Remo Konferansı ile Irak'ın manda idaresi de İngiltere'nin eline
        teslim edilmiştir. Bu mandaya Musul da dahildi. Yalnız Musul
        petrollerinin bir kısmı Fransa'ya verilecekti. Bu arada Suriye'de
        Fransızlar tarafından tahttan indirilen Kral Faysal Irak halkının isteği
        üzerine İngiltere tarafından 1921'de Irak krallığına getirildi.</p>
    <p>İngiltere Irak'daki aşiret reislerini para yardımı ve vergi muafiyetiyle
        kendine bağlayarak ülkede egemen olmak istedi. İngiltere'nin politikası
        her zaman ki gibi sömürge yollarını kontrol altında tutmak ve petrol
        gibi değerli madenlere sahip olmak istiyordu. Ancak Irak halkının
        milliyetçilik fikirleriyle İngiltere’ye karşı başlatmış olduğu
        mücadeleler sonucunda İngiltere manda ve himaye fikrinden vazgeçerek
        1930'da yapılan antlaşmayla Irak'ın bağımsızlığını tanımıştır.</p>
    <p><b> </b></p>
    <p><b>Ürdün</b></p>
    <p>Ürdün, Kral Faysal'ın Büyük Suriye krallığına dahil bir bölgeydi. Ancak
        Faysal Fransızlar tarafından Suriye'den çıkarılınca 1922'de Milletler
        Cemiyeti'nin kararıyla ayrı bir Ürdün Devleti kuruldu. Bu devlet
        İngiltere'nin mandasına verildi Ürdün'ün ekonomik kaynaklardan yoksun
        olması İngiltere’ye bağlılığını arttırmıştı. Başına Hicaz Kralı Şerif
        Hüseyin'in oğlu Abdullah'ın getirildiği manda yönetimi doğrudan
        Filistin'deki İngiliz komiserine bağlıydı. Ürdün, bağımsızlığına 1946'da
        kavuştu.</p>
    <p></p>
    <p><b>Filistin</b></p>
    <p>İngiltere dış işleri bakanı Balfour 1917'de Siyonist Federasyonu
        başkanına gönderdiği bir mektupta İngiltere'nin Filistin'de bir Yahudi
        anavatanının kurulmasını kabul ettiğini resmen bildirmiştir. Bunun
        sonucunda, Balfour Deklarasyonu (1917) adını alan belge Yahudilerin
        anavatan davasında bir dönüm noktası olmuştur. Bu bildirge 1919 yılı
        içinde sırasıyla Fransa, İtalya ve ABD tarafından da kabul edilmiş ve
        desteklenmiştir. Bundan sonra Yahudilerin Filistin'e göç etmelerine göz
        yumulmuş ve bölgede Yahudi çoğunluğunu sağlamak için her türlü faaliyete
        başvurmuşlardır. Ancak bir Yahudi devletinin kurulması II. Dünya
        Savaşı'nın sonunda gerçekleşebilecektir.</p>
    <p>San Remo Konferansı'nda Filistin Suriye'den ayrılarak İngiltere'nin
        mandasına verilmişti. İngiltere Yahudilerin sempatisini kazanmak için
        bölgede bir Yahudi devleti kurmayı kararlaştırmıştı. İngiltere'nin
        Filistin'de "Yahudi yurdu" kurma çalışmaları, Wilson Prensipleri'ne
        uygun olarak ABD tarafından desteklendi. Araplar için bir hayal
        kırıklığı olan bu mesele Siyonizm hareketlerinin de sonucuyla Avrupa ve
        Amerika'daki nüfuzlu ve zengin Yahudiler büyük devletler nezdinde
        teşebbüslerde bulunarak Filistin'de bir Yahudi devleti kurmak için
        çalıştılar. </p>
    <p></p>
    <p><b>Mısır</b></p>
    <p>1882'de Mısır'ı işgal eden İngiltere, Osmanlı Devleti'nin savaşa
        girmesiyle de 1914'te topraklarına kattığını açıklamıştı. Mısır
        milliyetçilerinin çıkardığı ayaklanmalar sonunda İngiltere, 1922'de
        Mısır'ın bağımsızlığını tanımak zorunda kaldı. Ancak İngiltere, Süveyş
        Kanalı ve Mısır'daki yabancıların haklarını korumayı üzerine aldı.</p>
    <p>İtalya'nın Habeşistan'ı (1936) işgal ederek Nil'in kaynaklarına egemen
        olması ve İtalya'nın Almanya ile Orta Doğu'da bağımsızlık isteyen
        milletleri kışkırtarak yardım etmesi İngiltere'nin Mısır politikasında
        değişikliğe gitmesine sebep oldu. Bu gelişmeler İngiltere'yi Mısır ile
        anlaşma ve ittifak yapmaya zorladı. Buna göre: İngiltere, Mısır'dan
        çekilirken sömürge yolu üzerindeki Süveyş Kanalı'nda sürekli asker
        bulundurma hakkı elde etti. Ayrıca İngiltere, saldırı hâlinde Mısır'ı
        koruyacaktı. Böylece İngiltere, Mısır'daki nüfuzunu korumuş oldu.</p>
    <p><b>b- Fransa ve Orta Doğu</b></p>
    <p><b> </b></p>
    <p>Osmanlı Devleti’nin yıkılmasıyla Orta Doğu’da söz sahibi olmak isteyen
        devletlerden birisi de Fransa’ydı. San Remo Konferansı’nda Fransa’nın
        payına Suriye ve Lübnan düşmüştü.</p>
    <p>Suriye’nin çeşitli bölgelerinden temsilcilerin oluşturduğu Suriye Ulusal
        Kongresi, Mart 1920’de merkezi Şam olmak üzere Lübnan ve Filistin
        topraklarını da içine alan Suriye Krallığı’nı kurdu. Başına Kral
        Faysal’ın getirildiği bu devlet San Remo Konferansı’nda kabul
        edilmedi.</p>
    <p></p>
    <p><b>SURİYE VE LÜBNAN</b></p>
    <p>Suriye'nin çeşitli bölgelerinden temsilcilerin oluşturduğu Suriye Ulusal
        Kongresi, Mart 1920'de merkezi Şam olmak üzere Lübnan ve Filistin
        topraklarını da içine alan Suriye Krallığı'nı kurdu. Başına Kral
        Faysal'ın getirildiği bu devlet, San Remo Konferansı'nda tanınmadı.
        Filistin bu devletten alınarak İngiltere'ye, Lübnan ve Suriye ise Fransa
        mandası altına verildi. Suriye'yi işgal eden Fransa, Kral Faysal'ı
        tahttan indirerek bölgeyi sıkı askerî denetimi altına aldı. Lübnan'ı,
        topraklarını iki kat artırarak Suriye'den ayırdı. Fransa'nın Suriye'yi
        eyaletlere ayırarak federal bir düzen kurması, Arapların tepkisini daha
        da artırdı</p>
    <p>Anadolu'da işgal ettiği yerlerde Türk kuvvetlerine karşı direnemeyen
        Fransa, Ankara Antlaşması'yla Güney Doğu Anadolu'yu boşaltarak bütün
        dikkatini Suriye'ye yöneltti. Kuvvet yoluyla buralarda tutunamayacağını
        anlayınca 1926'da Lübnan'a, 1930'da da Suriye'ye bağımsızlıklarını
        verdi. Ancak her iki devletin anayasasında Fransız mandasının devamını
        sağlayan maddeler vardı.</p>
    <p>İkinci Dünya Savaşı'nın yaklaştığı yıllarda Fransa kendi çıkarlarını
        düşünerek 1936'da Suriye ve Lübnan'la bir antlaşma yaparak her iki
        memleketten de çekilmiştir. Fransa Parlamentosunun onaylamaması
        sebebiyle çekilme işi ancak 1946 yılında gerçekleşmiştir.</p>
    <p></p>
    <p></p>
    <p></p>
    <p></p>
    <p></p>
    <p><b>D. Uzakdoğu’da Yeni Bir Güç: Japonya</b></p>
    <p></p>
    <p> XIX. yüzyılın ikinci yarısına kadar derebeylik (feodal) düzenin hâkim
        olduğu Japonya, dış dünyaya kapalı bir ülkeydi. Şogun adı verilen ordu
        komutanı bu derebeylerin en güçlüsünden seçiliyordu. Asıl güç Şogun'un
        elindeydi.</p>
    <p> Batılı devletler ticari gerekçelerle Japonya'yı kapılarını kendilerine
        açması için zorlamaya başlamasıyla 1854'te Batılı devletlerle ticari
        anlaşmalar yapıldı. Ancak Japonya'nın Batı'ya açılımı, ülkede tepkiyle
        karşılandı ve anlaşmayı imzalamakla suçlanan Şogun yönetimi, ülke
        üzerindeki etkisini kaybetti.</p>
    <p>1867'de genç yaşta tahta geçen İmparator Mutsuhito'nun aydınların Batı
        tarzı yenilikler yapılması fikirlerine destek vermesiyle Japonya'da
        "Meiji Restorasyonu" denilen reform süreci başlamış oldu.</p>
    <p>1868'de feodal düzen yıkılarak Batı tarzı hükümet kuruldu. Hukuk
        sisteminde reform yapılarak Prusya-Alman modeline dayalı yeni bir
        anayasa oluşturuldu. Çok değişik alanlarda yenilikler yapıldı.</p>
    <p>Japonya'nın ihracatı, özellikle ipek ve tekstil dalında yükselişe geçti.
        Tüm bu gelişmelerin ardında "güçlü ordusu olan zengin bir ülke olma"
        ideali vardı.</p>
    <p>Gerçekleştirilen bu reformlarla kısa sürede gelişen Japonya XIX. yüzyılın
        sonlarında güçlü bir devlet hâline geldi.</p>
    <p>Sanayileşen fakat hammadde açısından fakir olan Japonya Asya kıtasına
        ulaşmak için yayılmacı bir politika izlemeye başladı. Çin'in
        yönetimindeki Kore'yi ele geçirmek isteyince Çin'le karşı karşıya
        geldi.</p>
    <p>İki devlet arasında yapılan savaşta galip gelen Japonya, Batılı devletler
        ve Rusya'nın tepkisi nedeniyle elde ettiği toprakları Çin'e geri
        verdi.</p>
    <p>Çin toprakları Japonya ve Rusya arasında rekabet alanı hâline geldi.
        Rusya ile Japonya arasında 1904-1905 savaşı çıktı. Rusya bu savaşta
        yenilerek Çin ve Kore üzerindeki etkisini kaybetti.</p>
    <p>Japonya bir süre sonra Kore'yi topraklarına katarken Rusya ve Çine karşı
        elde ettiği başarılarla Uzak Doğu'da yeni bir güç olarak ortaya
        çıktı.</p>
    <p></p>
    <p></p>
    <p></p>
    <p><b>E. 1929 Dünya Ekonomik Bunalımı</b></p>
    <p><b>1.Ekonomik Kriz Öncesi Dünya</b></p>
    <p>1929'da başlayan (etkilerini ancak 1930 yılının sonlarında tam anlamıyla
        hissettiren) ve 1930'lu yıllar boyunca devam eden ekonomik buhrana
        verilen isimdir. Buhran, Kuzey Amerika ve Avrupa'yı merkez almasına
        rağmen, dünyanın geri kalanında da (özellikle de sanayileşmiş ülkelerde)
        yıkıcı etkiler yaratmıştır.</p>
    <p>Büyük Bunalım en çok sanayileşmiş şehirleri vurmuş, bu kentlerde bir
        işsizler ve evsizler ordusu yaratmıştır. Bunalımdan etkilenen birçok
        ülkede inşaat faaliyetleri durmuş; tarım ürünü fiyatlarındaki %40-60'lık
        düşüş, çiftçileri ve kırsal bölge nüfusunu kötü etkilemiştir. Talebin
        beklenmedik düzeyde düşmesi nedeniyle madencilik alanı buhranın en fazla
        etkilendiği sektörlerden biri olmuştur. Büyük Bunalım farklı ülkelerde
        farklı tarihlerde sona ermiştir.</p>
    <p>Dünyayı bu denli etkileyen büyük bunalımı sebep ve sonuçları ile
        anlayabilmek için öncelikle I. Dünya Savaşı sonrasında dünyada oluşan
        ekonomik ve sosyal koşulları göz önünde bulundurmak gerekir.</p>
    <p>I. Dünya Savaşı dolaylı ya da doğrudan tüm dünyayı etkilemekle beraber,
        savaş sonrasında oluşan dünya tablosundaki en önemli figürler gerek
        yaşadıkları değişimler gerek dünya ekonomisine etkilerinden dolayı
        Amerika, İngiltere ve Almanya oldu.</p>
    <p>Dünyayı etkileyen pek çok olay üzerinde olduğu gibi bu olayın da
        sebepleri üzerinde çok sayıda araştırmalar ve değişik yorumlar yapıldı
        ancak bunların genelinde yer alan ortak birkaç sebebi şöyle
        sıralayabiliriz:</p>
    <p> Birincisi; Amerika’daki şirketlerin mali güçleriydi. 1870li yıllarda
        Amerika’da irili ufaklı pek çok şirket varken I. Dünya Savaşı’nın
        getirdiği zorluklar karşısında küçük şirketler birleşmek zorunda kalmış
        ve savaş sonrasında tekeller oluşturmuşlardır. Öyle ki 1929 yılına
        gelindiğinde Amerikan ekonomisinin %50’si üzerinde söz sahibi olan
        holding sayısı 200 kadardı. Bu da tek bir holdingin bile iflasının
        ekonomiyi sarsmaya yeteceğini gösteriyordu.</p>
    <p>İkinci bir sebep de bankaların kötü yapılanmış olmasıydı. Bankaların
        sermaye esaslarını, rezerv ve kredi oranlarını belirleyen yasalar
        yoktu.</p>
    <p>Üçüncü bir sebebin de, başkan Hoover yönetiminin ekonomi alanındaki
        tecrübesizliği olduğu söylenebilir. Bu düşüncenin savunucularına göre
        başkan Hoover yönetimi 20’lerde hüküm süren liberal ekonomi anlayışına
        göre ekonomiye devlet müdahalesi yapmamayı uygun görmüştü. Ancak 29
        krizine müdahale etmemenin toplumsal maliyeti çok büyük olmuştu. Daha
        sonraları başkan müdahaleye karar verdiğinde ise hem çok geç olmuştu hem
        de müdahale başarılı değildi.</p>
    <p>Vurgulanması gereken son sebep ise; başta da belirtildiği gibi
        Amerika’nın dünya üzerindeki net kreditör olmasıydı. Amerika hesapsızca
        vermiş olduğu kredileri geri alamadı.</p>
    <p>Ayrıca İngiltere’de para birimi poundun aşırı değer kazanması , ihracatta
        düşüşe ve ekonominin bozulmasına yol açtı. Almanya ise savaş
        tazminatlarını ödemek için karşılıksız para basmış bu da hiperenflasyona
        (aşırı enflasyon) yol açmıştı.</p>
    <p></p>
    <p><b>2.Krizin Patlak Verişi: Kara Perşembe </b></p>
    <p>New York Borsası 1928 yılının başından 29 yılı Ekim ayının başına kadar
        olan süreçte gittikçe yükseliyor ve yüksek fiyat/kazanç oranı
        getiriyordu. Ancak 3 Ekim 1929 tarihine gelindiğinde, yukarıda sayılan
        sebepler doğrultusunda borsanın ilerlemesi durmuş hatta birkaç büyük
        holdingin hisse senetleri düşmüştü.</p>
    <p>Bu düşüş 21 Ekim günü yabancı yatırımcıların kağıtlarını ellerinden
        çıkarmalarıyla hızlandı ve “Kara Perşembe” olarak anılan 24 Ekim 1929
        Perşembe günü borsa dibe vurdu. 1929 yılının fiyatlarıyla 4.2 milyar
        dolar yok oldu.</p>
    <p>Kriz en çok sanayileşmiş şehirleri vurmuş, bu kentlerde b "işsizler ve
        evsizler ordusu" oluşturmuştur. Bunalımda etkilenen birçok ülkede inşaat
        faaliyetleri durmuş; tarım ürünü fiyatlarındaki % 40-60'lık düşüş,
        çiftçileri ve kırsal bölge nüfusunu kötü etkilemiştir. Talebin
        beklenmedik düzeyde düşmesi nedeniyle madencilik alanı krizin en fazla
        etkilendiği sektörlerden biri olmuştur.</p>
    <p>Ekonomik kriz dünyada 50 milyon insanın işsiz kalmasına, yeryüzündeki
        toplam üretimin % 42 oranında ve dünya ticaretinin de % 65 oranında
        azalmasına sebep olmuştur. 1929 yılına kadar dünyada oluşan diğer
        krizlere bakıldığında dünya ticaretinin en fazla % 7 oranında düştüğü
        düşünülürse 1929 bunalımının ne derece etkili olduğu görülebilir
        Ekonomik kriz farklı ülkelerde değişik tarihlerde sona ermiştir.</p>
    <p></p>
    <p><b>3.Türkiye'ye Etkileri</b></p>
    <p>Türkiye 1929 bunalımı karşısında, kalkınmasını sağlayabilmek için ihracat
        ve ithalatını artırmak zorundaydı, Türkiye Cumhuriyeti bunu
        sağlayabilmek için çeşitli politikalar izledi.</p>
    <p>Türkiye 1933' de dış ödemelerde uygulamasına başlanan kliring ve takas
        sistemini uyguladı. Bilindiği gibi, kliring sistemi malını alanın,
        malını alma ilkesine dayanır. Bu sistemde ithalat ihracata
        bağlandığından, ihracat teşvik edilmiş olur.</p>
    <p>Nitekim, Türk Hükümeti mümkün olduğu kadar bütün ülkelerle kliring ve
        takas anlaşması yapmaya çaba harcadı ve Türkiye ile ticaret ve ödeme
        anlaşması yapan ülkelerden, ithalata öncelik tanıdı. Ayrıca ihraç
        mallarının standardizasyonuna önem verilerek, ihracat bu yönden de
        teşvik edildi. Yerli malı kullanmak teşvik edildi. Yerli malları haftası
        ilan edildi.</p>
    <p></p>
    <p></p>
    <p><b>F- İKİ SAVAŞ ARASI DÖNEMİNDE AVRUPA</b></p>
    <p></p>
    <p><b>1-Barışın Sürekliliğini Sağlama Çabaları</b></p>
    <p>Birinci Dünya Savaşı sırasında Amerika Birleşik Devletleri (ABD) Başkanı
        Wilson,barışın korunması için bir uluslararası örgütün kurulmasını
        gündeme getirmişti.Nitekim, savaştan sonra toplanan Paris Barış
        Konferansı'nda uluslararası örgütlenmeyi gerçekleştirmek üzere gerekli
        girişimler başlatılmıştı.</p>
    <p> Konferansın 15 Ocak 1919 tarihli oturumunda Milletler Cemiyeti'nin
        kurularak barış antlaşmalarında yer alması kararlaştırılmıştır. Bu
        oturumda ayrıca oluşturulacak bir komisyonun da Milletler Cemiyeti'nin
        sözleşmesini hazırlaması istenmiştir. Böylece uluslararası barışın,
        kurulacak bir örgütle korunması konusunda önemli bir adım
        atılmıştır.</p>
    <p>10 Ocak 1920’de Cenevre merkez olmak üzere 18 ülke ile kurulan cemiyet
        1920’de 48 devlete ulaştı. Türkiye’de 1932 yılında Milletler Cemiyetine
        üye oldu.</p>
    <p>Almanya, Versailles Antlaşması'nca belirlenmiş tamirat ve tazminat
        konusunda bir takım kolaylıklar sağlamak için Fransa'yla iyi ilişkiler
        kurmak istemiştir. Bu nedenle Alman Hükümeti, 1925 yılının Şubat ayında
        Fransa'ya bir nota vererek, bir karşılıklı güvenlik paktı kurulmasını
        önermiştir.</p>
    <p>Bunun üzerine, 5 Ekim 1925'te Almanya, Fransa, İngiltere, İtalya,
        Belçika, Polonya ve Çekoslovakya Locarno'da bir araya gelerek bir
        konferans toplamışlardır. Görüşmeler sonucunda, 16 Ekim 1925'te
        hazırlanan Locarno Antlaşması, 1 Aralık 1925'te Londra'da
        imzalanmıştır.</p>
    <p>Locarno Antlaşması'yla Almanya, batı sınırlarının, diğer bir ifadeyle
        Fransa ve Belçika sınırlarının kesin ve sürekli olduğunu kabul etmiştir.
        Bunun yanında, antlaşmaya imza atan devletlerin savaştan korunması ve bu
        devletlerarasında çıkacak her türlü anlaşmazlığın barış yoluyla
        çözümlenmesi amaçlanmıştır.</p>
    <p>Almanya bu antlaşma ile uluslararası işbirliğine yeniden katılmış oldu.
        Antlaşmadan hemen sonra Milletler Cemiyetine üye olarak Avrupa’nın büyük
        devletleri yanında yerini aldı.</p>
    <p>Locarno Antlaşması, kısa vadede Avrupa'daki siyasi gerginliği azaltmasına
        rağmen, uzun vadede Versailles Antlaşması'nın "öngördüğü düzenin"
        iflasına yol açmıştır.</p>
    <p></p>
    <p><b>Briand-Kellogg Paktı</b></p>
    <p></p>
    <p>Fransız Dışişleri Bakanı Aristide Briand, ABD'nin Birinci Dünya Savaşı'na
        girişinin 10. yıldönümünde (1927) Avrupa'da, Fransa'ya özel bir prestij
        sağlamak amacıyla, ABD ile Fransa arasındaki ilişkilerde savaşı yasa
        dışı ilan eden karşılıklı bir taahhütte bulunulmasını önermiştir. ABD
        Dışişleri Bakanı Kellogg ise, Fransa'ya verdiği yanıtta, Amerika'nın
        sadece Fransa ile değil, bütün dünya devletleriyle böyle bir taahhüdün
        yapılmasından ve savaşın yasa dışı ilan edilmesinden yana olduğunu
        bildirmiştir.</p>
    <p>Kellogg'un bu önerisini kapsayan Briand-Kellogg Paktı, 27 Ağustos 1928'de
        ABD, İngiltere, Fransa, Almanya, İtalya, Japonya, Polonya, Belçika ve
        Çekoslovakya arasında imzalanmıştı. Aynı yıl Sovyetler Birliği ve
        Türkiye’de antlaşmaya dahil oldu.</p>
    <p>Briand-Kellogg Paktı ile, savunmaya dayanmayan savaş kanun dışı ilan
        edilmiş ve ülkelerarası ilişkilerde barışçı yollara başvurulması esas
        alınmıştır. Ancak, Pakt uzun ömürlü olmamış 1930'lardan sonra Almanya,
        İtalya ve Japonya'nın saldırgan tutumları, Pakt'ın işlevini ortadan
        kaldırmıştır.</p>
    <p> Dünya Savaşı, milyonlarca insanın ölmesinin yanı sıra ABD ve Avrupa'nın
        siyasi, sosyal ve ekonomik hayatında önemli değişiklilere yol açtı.</p>
    <p></p>
    <p><b> 2.Avrupa’da Sosyal ve Ekonomik Hayat</b></p>
    <p>ABD’ye göçler azalırken, Avrupa içi göçler arttı. İstihdam ve çalışma
        şartlarına düzenleme geldi. Avrupa’da demokratik haklar genişletildi.
        Sanayi, özellikle motorlu araç sanayi gelişti. Yeni üretim teknikleri
        bulundu. İşçi sınıfının fikirleri siyasiler tarafından dikkate
        alındı.</p>
    <p>Fiyatların düşmesi çiftçileri zor durumda bıraktı. Almanya’da yüksek
        enflasyon ortaya çıktı. İşsizlik arttı. Kentler büyüdü. 1929 yılında
        ekonomik bunalım ortaya çıktı. Stalin 1928’de ortaya koyduğu ilk beş
        yıllık plan Rus köylülerinin tepkisine yol açtı. 1932’de ilk beş yıllık
        plan hedeflerine ulaştı.</p>
    <p> 1930’lardan sonra Alman ekonomisi yeniden büyümeye başladı. 1933’te
        Almanya’da Hitler iktidara geçti. 1 Eylül 1939 yılında Polonya’ya
        saldırarak II. Dünya Savaşı’nı başlattı.</p>
    <p> İngiltere, savaş öncesi ekonomik düzeye ulaşamadı. Fransa , ülkeyi
        yeniden imar etmek için uğraştığı için ekonomik kalkınmayı sağlayamadı.
        İtalya’da Mussolini liderliğinde Faşist Parti iktidara geldi.</p>
    <p></p>
    <p><b>3-Totaliter Rejimlerin Kuruluşu</b></p>
    <p></p>
    <p><b>a-İtalya’da Faşizm</b></p>
    <p>İtalya, Birinci Dünya Savaşı'ndan sonra büyük bir ekonomik çöküntü içine
        girmişti. Savaşta istediklerinin çoğuna kavuşamamıştı. Ülkede sosyalizm
        ve komünizm gibi akımlar güçlenmişti. Bunun yanında toplumsal ve
        ekonomik sorunların giderek artması, 1919'da Benito Mussolini
        önderliğinde kurulan Faşist Parti'nin büyümesine de yol açmıştı.</p>
    <p>Paris Barış Konferansı'nda küçük düşürüldüğü öne sürülen İtalya'yı
        güçlendireceğini, Roma İmparatorluğu'nu yeniden kuracağını ve ülkedeki
        sol muhalefetle mücadele edeceğini belirten Faşist Parti, 28 Ekim
        1922'de Napoli'den Roma üzerine yürüyerek büyük bir atılım
        gerçekleştirmiştir. Faşist Partisi'nin "Kara Gömleklileri" tarafından
        gerçekleştirilen bu olay üzerine hükümet istifa etmiş ve başbakanlığa
        Mussolini getirilmiştir.</p>
    <p> Mussolini'nin kurduğu faşist yönetim, aşırı ulusalcılığı
        (milliyetçiliği) esas aldığından, kısa bir süre sonra demokrasiyi
        ortadan kaldırmıştır. Ülkedeki diğer ırklardan olan kişileri zorla
        İtalyanlaştırmaya çalışmıştır. Roma İmparatorluğu'nun yeniden kurulması
        için de, Akdeniz çevresinde sömürgeler elde etmeye yönelmiştir.</p>
    <p> Mussolini'nin Anadolu'yu da içine alan bu yayılma politikası,
        Türk-İtalyan ilişkilerinde gerginlik yaratmıştır. Ancak, İtalya'daki
        faşist yönetim 1930'lu yıllarda taleplerini arttırarak saldırgan
        politikasını sürdürmüştür.</p>
    <p></p>
    <p><b>b- Almanya’da Nazizm</b></p>
    <p>Buna karşılık, Cumhuriyet yönetiminin iç ve dış politikadaki
        başarısızlığı, ekonomik önlemler almadaki yetersizliği işsizlik sorununu
        büyütmüştü. 1922 yılında Alman Markı'nın değerinin düşmesi halkın
        yaşamını zorlaştırmıştı. Örneğin, bir somun ekmek alabilmek için
        milyonlarca marka ihtiyaç duyulmuştur.</p>
    <p> Bu arada Fransızların 1923 yılında, savaş tazminatının ödenmemesini
        bahane ederek Ruhr bölgesini işgal etmesi, kamuoyunun Versailles
        Antlaşması'na olan tepkisini daha da çoğaltmıştır.</p>
    <p> İşte, bu toplumsal ve ekonomik çalkantılar içinde Birinci Dünya
        Savaşı'ndan sonra terhis edilen onbaşı Adolf Hitler, 1919'da küçük bir
        siyasal topluluk olan Alman İşçi Partisi'ne üye olmuş ve liderliğini ele
        almıştır.</p>
    <p>Alman Nasyonal-Sosyalist İşçi Partisi 1930 seçimlerinde başarılı olduktan
        sonra, 1932 seçimlerinde de Alman Parlamentosu'nun (Reichstag) 608
        üyeliğinden 230'unu kazanarak, ülkenin en büyük partisi haline
        gelmiştir. Bu siyasal gelişmelerden sonra Cumhurbaşkanı Hindenburg, 30
        Ocak 1933'te Hitler'i Başbakanlığa atamıştır. Böylece, demokratik bir
        ortamda ırkçı söylemler benimseyen Nasyonal-Sosyalist İşçi Partisi
        iktidara gelmiştir.</p>
    <p>5 Mart 1933'te yapılan seçimlerde Nasyonal Sosyalist Parti (Nazi Partisi)
        çoğunluğu elde edememiştir. Ancak, Hitler baskıyla Alman
        Parlamentosu'ndan (Reichstag'tan) dört yıl süreyle olağanüstü yetkiler
        almıştır. Böylece, Hitler diktatör olma konusunda önemli bir adım
        atmıştır. İlk iş olarak sendika ve siyasal partileri kapatmıştır.
        Kendisi gibi düşünmeyen kişileri ya öldürtmüş ya da toplama kamplarına
        göndermiştir.</p>
    <p>2 Ağustos 1934'te Devlet Başkanı von Hindenburg'un ölümü üzerine bu
        makamı da şahsında birleştirerek "Führer" olmuştur. Tüm bu gelişmelerin
        sonucunda Almanya'da tek partili totaliter devlet kurulmuş
        olmaktaydı.</p>
    <p> Almanya'da Nasyonal Sosyalist Parti'nin iktidara gelmesi ve statükonun
        değiştirilmesine yönelik faaliyetlerde bulunması, devletler arasında
        yeni ve önemli anlaşmazlıklar ortaya çıkarmıştır.</p>
    <p></p>
    <p><b>c-İspanya’da Franco Dönemi</b></p>
    <p>İspanya’da XIX. Yüzyıldan beri istikrarsızlık ve iç karışıklıklar
        yaşanmıştır. 1902’de İspanya tahtına geçen XIII. Alfonso anayasayı ilan
        etmesine rağmen ülkede istikrar sağlanamadı. 1923’te ordu yönetime
        müdahale ederek bütün demokratik müesseselerin kapatıldığı asker
        destekli bir yönetim kurdu. Başarısız hükümet askeri desteğini
        kaybedince istifa etti ve anayasal sistem yeniden kuruldu. Fakat bu
        gelişme de ülkeye huzur getirmedi ve Kral Alfonso ülkeyi terk edince
        cumhuriyet ilan edildi. Yeni cumhuriyet yönetiminin dine ve din
        adamlarına karşı tavır alması, toprak reformlarına girişmesi ve
        köylülerin, zenginlerin topraklarını ele geçirmek istemesi silahlı
        çatışmalara sebep oldu. 1936’da karşıt grupla arasında işlenen
        cinayetler iç savaşın başlamasına yol açtı. </p>
    <p> İç savaş milliyetçiler ve cumhuriyetçiler arasında gerçekleşti.
        Cumhuriyetçiler Valencia’da, milliyetçiler de Franco liderliğinde
        Burgos’ta hükümet kurdular. Fransa ve özellikle Sovyetler , ideolojik
        yönden kendilerine yakın buldukları cumhuriyetçileri , Almanya ve İtalya
        ise milliyetçileri destekledi. İngiltere ise tarafsız kaldı.</p>
    <p>1938’den itibaren milliyetçilerin hızlı ilerleyişi karşısında
        cumhuriyetçiler direndiyse de başarılı olamadılar. 1939’da Madrid’in
        milliyetçiler tarafından ele geçirilmesiyle iç savaş son buldu.</p>
    <p>Franco yönetimi ilk dönemlerde Batılı devletler tarafından dışlandı.
        II.Dünya Savaşı’ndan sonra BM’nin İspanya ile ilişkilerini kesmesiyle bu
        olumsuz süreç devam etti. Soğuk Savaş döneminde kutuplaşmanın artmasıyla
        Batılı devletlerin İspanya’ya yakınlaşması ilişkilerin düzelmesini
        sağladı. İspanya 1955’te BM’ye, 1958’de Avrupa Ekonomik İş Birliği
        Teşkilatına girdi ve ABD ile imzalanan antlaşma ile bu devlete üsler
        verdi.</p>
    <p></p>
    <p><b>G- İKİ SAVAŞ ARASI DÖNEMDE DÜNYA</b></p>
    <p><b> </b></p>
    <p>I. Dünya Savaşı toplumları siyasi, ekonomik, kültürel vb. yönlerden
        etkiledi. Savaş sırasında yaşanan ekonomik sıkıntılar savaştan sonra
        tüketim isteğinin artmasında ve sanayinin gelişmesinde etkili oldu.
        Petrol ve elektrik günlük hayata girdi. Karayolları ve demiryolları
        gelişti. Gemicilik yanında havacılık da gelişti. Şehircilik ve mimari
        gelişti. İletişim araçlarının gelişmesiyle haberleşme kolaylaştı.
        Fotoğraf, çizgi film, sinema gibi görsel sanatlardaki gelişmeler kitle
        kültürünün şekillenmesine yardımcı oldu. Bu dönemde fizik alanında
        önemli gelişmeler oldu. Einstein’in izafiyet teorisi yeni bir çığır
        açtı. Sağlık sahası başta olmak üzere biyoloji biliminde önemli
        ilerlemeler sağlandı. Sosyal Bilimler, ihtisas alanlarını belirleyerek
        bir yenilenme sürecine girdi. 1929’da tarih biliminde Fransız ekolünün
        ortaya çıkışı ile geleneksel tarih anlayışında önemli değişiklikler
        yaşandı. I. Dünya Savaşı sonunda Batı Medeniyeti ve bu medeniyetin
        dayandığı değerlerin sorgulanması, Avrupa edebiyatını etkilendi. Tiyatro
        da yenilenme sürecine girdi. Zürih’te , bütün toplumu ve burjuvazi
        sanatını tamamen ve sert bir şekilde reddetmeye dayalı “Sürrealizm”
        akımı doğdu. İki savaş arasında klasik müziğe dönüş yaşandı. Caz
        Avrupa’da da yayılmaya başladı.</p>
    <p></p>
    <p><b>H. ATATÜRK DÖNEMİ’NDE TÜRKİYE CUMHURİYETİ’NİN DIŞ SİYASETİ</b></p>
    <p></p>
    <p>Atatürk, ”Yurtta sulh, cihanda sulh” ilkesi doğrultusunda dünya ülkeleri
        ile siyasi, sosyal ve ekonomik ilişkilere girişmiştir. Türkiye’yi medeni
        devletler arasında layık olduğu yere çıkartmaya gayret etmiştir.</p>
    <p>1923’ten sonra Türkiye Dış Politikada Lozan’da halledilemeyen Musul, dış
        borçlar, Suriye sınırı, nüfus mübadelesi ve Boğazlar sorununa öncelik
        verdi.</p>
    <p></p>
    <p><b>1-Türk-Yunan İlişkileri ve Nüfus Mübadelesi</b></p>
    <p><b> </b></p>
    <p><b>NÜFUS MÜBADELESİ</b></p>
    <p><b> </b></p>
    <p>Lozan Antlaşması’na göre, İstanbul’daki Rumlar ile Batı Trakya’daki
        Türkler dışında, Türkiye’de yaşayan Rumlarla, Yunanistan’daki Türkler
        karşılıklı yer değiştireceklerdi. Fakat yerleşik ”etabli” kavramı
        konusunda uyuşmazlık çıktı. Yunanistan 30 Ekim 1918’den önce İstanbul’da
        bulunan her Rum’un yerleşmiş sayılmasını istiyordu.</p>
    <p>Türk hükümeti ise İstanbul’a yerleşmenin Türk kanunlarına göre olacağını
        ileri sürerek Yunan isteğine karşı çıktı. Türk tarafı İstanbul için
        “etabli” deyiminin burada sürekli oturanlar için geçerli olduğunu
        belirtirken, Yunanistan 30 Ekim 1918’den önce geçici de olsa İstanbul’a
        gelip burada kalanları da mübadeleden ayrı tutmak istiyordu.</p>
    <p>Anlaşmazlık Uluslararası Adalet Divanı’na götürüldü ise de, divan bu
        anlaşmazlığı çözümleyemedi.</p>
    <p>Bunun üzerine Türk-Yunan ilişkileri gerginleşti. Yunan Hükümeti Batı
        Trakya’daki Türk mallarına el koyunca, Türk Hükümeti’de İstanbul’daki
        Rumların mallarına el koydu.</p>
    <p>İtalya’nın Akdeniz’de yayılmacı bir güç olarak ortaya çıkması Türk-Yunan
        ilişkilerini düzeltti.10 Haziran 1930’da yapılan antlaşma ile sorun
        çözümlenmiştir. Anadolu’da yaşayan İstanbul dışındaki Rumlar ile
        İstanbul’a 1912’den sonra gelen Rumlar Yunanistan’a, Batı Trakya dışında
        Yunanistan’ın değişik bölgelerinde yaşayan Türkler de Türkiye’ye göç
        etmişlerdir. Kıbrıs meselesinin başlangıcı olan 1954 yılına kadar
        Türk-Yunan ilişkileri iyi gitmiştir.</p>
    <p></p>
    <p><b>2- Türk- Fransız İlişkileri</b></p>
    <p></p>
    <p><b>a-Yabancı Okullar Sorunu</b></p>
    <p></p>
    <p>Lozan Antlaşması’na göre, yabancı okullar Türk kanunlarına ve diğer
        okulların bağlı oldukları tüzük ve yönetmelik hükümlerine uyacaklardı.
        Türk hükümeti bu okullardaki eğitim ve öğretim faaliyetlerini
        düzenleyecekti.</p>
    <p>Türk hükümeti, bu okullardaki Türk dilinin, tarih ve coğrafya derslerinin
        Türk öğretmenler tarafından okutulması ve bu okulların Türk müfettişler
        tarafından denetlenmesi esasını bir yönetmelikle saptamıştı. Bazı
        okullar bu esasa uymak istemediler.</p>
    <p>Ayrıca Fransa bu okullar üzerinde Milli Eğitim Bakanlığı’nın denetim
        hakkı olmasını da tepki ile karşıladı. Fakat hükümeti bu konuda geri
        adım atmadı. Hatta bazı okullar kapatıldı. Geri kalanlarda kapatılma
        tehlikesi karşısında hükümetin isteğini kabul etmek zorunda
        kaldılar.</p>
    <p></p>
    <p><b>b- Borçlar Sorunu</b></p>
    <p>Türkiye ile Fransa arasındaki görüşmeler 1928 yılında sonuçlandı.
        Ödenecek borcun miktarı ve eşit taksitlerle ödemesi formüle bağlandı.
        Ancak 1929 Dünya Ekonomik Krizi Türkiye’yi de güç durumda bıraktı.
        1933’te Paris’te bir antlaşma imzalandı ve borçlar sorunu da böylece
        halledildi. Türkiye 1954’e kadar bütün borçlarını ödedi.</p>
    <p></p>
    <p></p>
    <p></p>
    <p><b>c-Hatay Sorunu</b></p>
    <p></p>
    <p>20 Ekim 1921’de imzalanan Ankara Antlaşması ile Fransızlar Adana, Maraş,
        Urfa ve Antep’ten çekildiler. İskenderun ve Antakya’yı içine alan Hatay
        bölgesi ise Fransızlara bırakıldı. Ankara Antlaşması, İskenderun
        Sancağı’nı Suriye’den ayırarak ayrı bir statüye bağladı. Buna göre, o
        zamanki deyimi ile “sancak” Türk kültürüne bağlı kalacak, okullarda
        Türkçe öğretim uygulanacak ve Türk parası geçerli olacaktı.</p>
    <p>8 Eylül 1936’da yapılan antlaşma ile Fransa, Lübnan ve Suriye üzerindeki
        manda idaresini sona erdirmiştir. Bu ortamda Türkiye 6 Ekim 1936’da
        Milletler Cemiyetine ve 9 Ekim 1936’da Fransa’ya verdiği nota ile Hatay
        bölgesine verilecek geniş otonomdan sonra, bağımsızlık talebinde
        bulundu. Fakat Fransa Hatay’ın Suriye’de kalmasından yana idi. Bu
        ortamda Türkiye, sorunu Milletler Cemiyetine götürdü.(Aralık 1936).</p>
    <p>Milletler Cemiyeti’nin önerisi ile Türkiye-Fransa ikili görüşmeleri
        başladı. Türkiye ile Fransa,1937’de anlaştılar. Bir anayasa hazırlandı
        ve 15 Temmuz 1938’de Hatay’ da milletvekilliği için seçim yapıldı.1
        Ağustos’ ta seçim sonuçları açıklandı. 6 Eylül 1938’ de Hatay
        Cumhuriyeti kuruldu. 23 Haziran 1939’da Hatay’ın Türkiye’ye katılmasına
        imkan veren, Türk-Fransız antlaşması imzalandı. 29 Haziranda da, Hatay
        Meclisi’nin aldığı kararla Hatay, Türkiye’ye katıldı (30 Haziran
        1939).</p>
    <p>Hatay’ın bağımsızlığı ve Türkiye’ye katılması için büyük çaba gösteren
        Atatürk, hayatının son aylarında sağlığını bile dikkate almadan tüm
        vaktini bu sorunun çözümlenmesine ayırmış ve mücadele etmiştir.</p>
    <p></p>
    <p><b>3.Türk-İngiliz İlişkileri</b></p>
    <p><b> </b></p>
    <p><b>IRAK SINIRI VE MUSUL SORUNU</b></p>
    <p><b> </b></p>
    <p>Lozan Antlaşması’nda Irak sınırı antlaşmanın imzalanmasından sonra,9 ay
        içerisinde çözümlenecekti. Şayet çözülemezse Milletler Cemiyetine
        gidilecekti.1924 yılında İstanbul’da İngilizlerle ilk kez Görüşmelere
        başlandı. Bu görüşmelerde İngilizler Musul dışında Hakkari’nin de Irak
        sınırı içine alınmasını istediler. </p>
    <p>Ekim 1924’e gelindiğinde durum savaşa yol açacak bir konuma gelmişti. Bu
        sırada, İngilizlerin teşvik ettiği Şeyh Sait İsyanı’da Türk tarafını
        meşgul etmiş elini kolunu bağlamış ve yapılabilecek bir askeri harekatı
        engellemiştir. Sonunda, Lozan Antlaşması hükümleri uyarınca sorun
        Milletler Cemiyeti’ ne götürüldü. Ancak burada İngiltere’nin etkinliği
        söz konusu idi. Musul Irak’a bırakılmıştır</p>
    <p>Sonuçta 5 Haziran 1926’da sorunu kesin olarak çözen antlaşma Ankara’da
        imzalandı. Buna göre; Musul, İngiliz mandasındaki Irak’a bırakıldı. Irak
        hükümeti Musul petrollerinden alacağı verginin %10’unu 25 yıl süreyle
        Türkiye’ye verecekti. Türkiye daha sonra 500 bin sterlin karşılığında bu
        hakkından da vazgeçmiştir. 14 Aralık 1927’de İngiltere, Irak üzerindeki
        mandasını kaldırmıştır. </p>
    <p></p>
    <p><b>4.Türk –Sovyet İlişkileri</b></p>
    <p><b> </b></p>
    <p>Sovyet Hükümeti Lozan’da Boğazlar üzerinde mutlak Türk egemenliğini
        savunmuştu. I. Dünya Savaşı galiplerinin Almanya’yı yanlarına alıp
        Locarno Antlaşmasını imzalamalarını Sovyetler, kendisine yapılmış
        hareket olarak görmüştü. Ayrıca Musul sorununda Milletler Cemiyeti’nin
        tutumu, Fransa ve İtalya’nın İngiltere’yi desteklemesi Türkiye’nin
        uluslararası alanda yalnız kalmasına yol açmıştır. Bu olaylar Türkiye’yi
        Sovyetler yaklaştırmış ve iki devlet arasında 1925’te bir «Tarafsızlık
        ve Saldırmazlık Antlaşması» imzalanmıştır. </p>
    <p>1927 yılında ise «Ticaret ve Seyrisefain Antlaşması» imzalanarak ticari
        işbirliğinin geliştirilmesine çalışılmıştır. 1928’de saldırı savaşını
        yasaklayan Biriand-Kellog Paktı imzalanınca Türk ve Sovyet hükümetleri
        de buna katılmıştır. Bu tarihten sonra Türkiye’nin batıya yaklaşması
        Sovyet Rusya’yı endişelendirdi. Türkiye, bu endişeyi gidermek için 1929
        yılında 1925 antlaşmasını 2 yıl daha uzattı. Türkiye, 1930’a doğru
        İngiltere, İngiltere ve Yunanistan’la sorunları hallederek normal
        ilişkiler içerine girmiştir. 1936 yılında Montrö Boğazlar sözleşmesinin
        imzalanmasından sonra Türk Sovyet İlişkileri bozulmuştur.</p>
    <p></p>
    <p></p>
    <p><b>5-MİLLETLER CEMİYETİ VE TÜRKİYE’NİN GİRİŞİ</b></p>
    <p></p>
    <p>10 Ocak 1920’de Cenevre’de kurulan Milletler Cemiyeti, tüm dünya
        ülkelerinin barış ve dostluk içinde yaşamalarını temin etmeyi ve yeni
        bir savaşın çıkmasını önlemeyi hedeflemekteydi. Ancak, Milletler
        Cemiyeti bir süre sonra kuruluş amacından uzaklaşarak büyük devletlerin
        çıkarlarını koruyan bir merkez halini almıştır.</p>
    <p>1930’dan sonra milletler arası işbirliğinin önemi daha çok
        hissedildiğinden Milletler Cemiyetine ilgi de artmıştır. Türkiye,
        Milletler Cemiyeti’nin pek faydalı işler yapacağına inanmamasına rağmen,
        dünya barışına katkıda bulunmak amacıyla bu cemiyete girdi. (18 Temmuz
        1932).</p>
    <p></p>
    <p><b>6-BALKAN ANTANTI</b></p>
    <p></p>
    <p>1933 yılından sonra Faşist İtalya ve Nazi Almanya’sının güçlenmeye
        başlaması Balkan devletleri arasında büyük bir endişe doğurdu.
        İtalya’nın Balkanlar’ da, Almanya’nın da genel olarak Doğu Avrupa’da
        çıkarları vardı. Bu nedenle Balkan devletleri ufak tefek anlaşmazlıkları
        bir tarafa bırakarak birbirleri ile anlaşmış Türkiye ve Yunanistan’ın
        yanında yer almaya karar verdiler.</p>
    <p>Sonuçta 9 Şubat 1934’te Türkiye, Yunanistan, Yugoslavya ve Romanya
        arasında Atina’ da Balkan Antantı imzalandı. Arnavutluk İtalya’dan
        çekindiği için, Bulgaristan’ da I. Dünya Savaşı’nda imzaladığı Neully
        (Nöyyi) Antlaşması’nın verdiği eziklikle pakta katılmadı. Çünkü
        Bulgaristan kaybettiği toprakları tekrar kazanabilmek için fırsat
        kollamaktaydı.</p>
    <p> Balkan Antantı’nın esası; sınırların güvence altına alınması, ekonomik
        ve siyasal işbirliği, anlaşmazlıkların görüşme yolu ile çözümlenmesi ve
        müşterek yararların üstün tutulması gibi, barış ve karşılıklı saygıya
        dayanıyordu. Balkan Antantı ile taraflar sınırlarını karşılıklı olarak
        garanti ettikleri gibi, birbirlerine danışmadan herhangi bir Balkan
        Devleti ile birlikte bir siyasi harekette bulunmamayı da taahhüt
        ediyorlardı.</p>
    <p>Almanya ve İtalya’nın etkisiyle Yugoslavya ve Bulgaristan arasında bir
        antlaşma imzalanması paktı yaralamıştır. II. Dünya Savaşı’nın başlaması
        ile pakt dağılmıştır.</p>
    <p></p>
    <p><b>7-MONTRÖ (MONTREUX) BOĞAZLAR SÖZLEŞMESİ</b></p>
    <p></p>
    <p>1930’lı yıllara kadar Milletler Cemiyetinin çabalarına rağmen
        silahsızlanma görüşmelerinden bir sonuç alınamamıştı. Fakat, dünya
        tersine bir gidişle özellikle 1933 yılından sonra bir silahlanma
        yarışına girmişti. Örneğin, İtalya’nın Habeşistan’a, Japonya’nın
        Mançurya’ya saldırmaları, Milletler cemiyetinin etkisini azaltıyordu.
        Buna ek olarak Boğazlar komisyonu üyesi İtalya, On İki Ada’yı tahkim
        ettirmiş, Japonya, Milletler Cemiyeti’nden çekilmişti.</p>
    <p>Bütün bu gelişmeler, Boğazlar üzerinde kurulan dengenin Türkiye aleyhine
        bozulmasına neden oldu. Türkiye 23 Mayıs 1933’te Londra Silahsızlanma
        Konferansı’ndan itibaren, Boğazlar statüsünün yeniden düzenlenmesi için
        girişimlerde bulunmuştur. Bu girişimler sonucunda 22 Haziran 1936’da
        İsviçre’nin Montrö şehrinde bir konferans toplanmasına sebep olmuştur.
        Sonuçta da 20 Temmuz 1936’da Montrö Antlaşması imzalanmıştır.</p>
    <p>Montrö Boğazlar Sözleşmesi, Türkiye, İngiltere, Fransa, Sovyetler
        Birliği, Romanya, Bulgaristan, Yunanistan, Yugoslavya, Japonya
        tarafından imzalanmıştır. İtalya ise 2 yıl sonra kabul etmiştir.</p>
    <p> Bu sözleşmeye göre;</p>
    <p> -Boğazlar komisyonu kaldırılarak, vazifeleri tamamıyla Türk devletine
        verildi.</p>
    <p> -Boğazlarda askersiz bölüm kaldırılarak, Türklerin buralarda diledikleri
        kadar kuvvet bulundurmaları ve tahkimat yapmaları kabul edildi.</p>
    <p> -Ticaret gemilerinin boğazlardan geçişi serbest bırakıldı. </p>
    <p> -Savaş gemilerinin boğazlardan geçişine kısıtlamalar getirildi.</p>
    <p> -Herhangi bir anda Karadeniz’de mevcut olabilecek donanmalara savaş
        gemileri zaman ve ağırlıkları bakımından sınırlandırıldılar.</p>
    <p>Montrö Boğazlar Sözleşmesi ile Türkiye büyük bir siyasal zafer
        kazanmıştır. Çünkü, Türkiye’nin Boğazlarda asker bulundurması ile Doğu
        Akdeniz’deki durumumuz güçleniyor, Uluslar arası dengede önemimiz
        artıyor, dünya devletleri ile dostluğumuz daha da değer kazanıyordu. Bu
        sözleşme Türk-Sovyet ilişkilerinde de ayrılığın ilk adımıdır. Çünkü
        Türkiye, İngiltere yanlısı bir politika izlemeye başlamıştır.</p>
    <p></p>
    <p><b>8-SADABAT PAKTI</b></p>
    <p>Türkiye, İran, Irak ve Afganistan arasında Tahran’da 8 Temmuz 1937’de
        imzalanan Sadabat Paktı İtalya’nın doğu ülkelerini hedef tutan istila
        politikasından ve bu politikanın meydana getirdiği endişeden
        doğmuştur.</p>
    <p>Paktın esası karşılıklı saygı esasına dayanıyordu. Pakta katılan
        devletler birbirlerinin iç işlerine karışmayacaklar, ortak yararları
        üstün tutacaklar, saldırgan girişimlerde bulunmayacaklar ve Milletler
        Cemiyeti’ne karşı saygılı olacaklardı. Devletler, sınırların
        korunmasında saygı göstermeyi ve saldırıyı hedef tutan bir oluşuma
        girmemeyi taahhüt etmişlerdi.</p>
    <p>SSCB’nin önerdiği Afganistan’ın, Irak’ın istediği Suudi Arabistan’ın
        Pakta alınıp alınmaması üzerindeki görüşmeler ve Irak ile İran
        arasındaki sorunlar paktın imzalanmasını geciktirmişti.</p>
    <p></p>
    <p></p>
    <p align="center"><b>İKİNCİ DÜNYA SAVAŞI (1939-1945)</b></p>
    <p><b>A-Yeni Bir Savaşa Doğru</b></p>
    <p>1919-1939 yılları arasında yaşanan olaylar dünyamızı adım adım bir dünya
        savaşına doğru sürüklemiştir. Zira, Birinci Dünya Savaşı sonunda yapılan
        antlaşmalar Avrupa'nın ve dünyanın güçler dengesini yeniden
        düzenlemişti. Avusturya-Macaristan, Alman ve Osmanlı İmparatorluklarının
        dağılması uluslararası alanda önemli boşluklar yaratmıştı. Bu
        imparatorlukların paylaşılması için yapılan antlaşmalar ve kurulan statü
        bir düzen sağlamamıştı.</p>
    <p>Barış antlaşmalarındaki haksızlık ve adaletsizlikler, başka bir büyük
        savaşın gerekçesi olarak görülmüştür. Bu nedenle antlaşmaların ilk
        yıllarından itibaren barışın sürekliliğini sağlamak üzere çeşitli
        önlemler alınmak istenmiştir.</p>
    <p>I. Dünya Savaşı’ndan sonra, Rusya’nın ülkede komünist rejimini
        yerleştirmesi uluslararası alandan soyutlanarak dışa kapalı bir politika
        izlemesine yol açtı. Osmanlı Devleti’nin yıkılması ile Orta Doğu
        kuvvetler dengesindeki boşluk, İngiltere ve Fransa’nın yayılmacı
        politikasıyla dolduruldu.</p>
    <p>1919 Versay Antlaşması’ndan 1925 Locarno Antlaşması’na kadar geçen sürede
        savaş sonrası sarsıntılar azaltılıp barış antlaşmalarıyla kurulan düzen
        yerleştirilmeye çalışıldı. Silahsızlanma çabalarına girişildi.</p>
    <p>Dünya bu şekilde barış çabaları ile uğraşırken 1929 Dünya Ekonomik
        Buhranı, etkilerini dünyanın her yerinde göstermeye başladı ve siyasi
        gelişmeleri etkiledi.1931’de Japonya’nın Mançurya’ya saldırması ve art
        arda çıkan siyasi buhranlar, dünyayı yeni bir savaşın eşiğine
        getirdi.</p>
    <p></p>
    <p><b>1. Savaş Öncesindeki Gelişmeler</b></p>
    <p><b>a- Japonya</b></p>
    <p>Japonya, 1920'li ve 1930'lu yıllarda Uzakdoğu'nun en güçlü devleti idi.
        Özellikle 1930'lardan sonra militarist bir anlayışla yönetilen Japonya,
        yayılmacı bir politika izlemeye başlamıştı. 1931'de Mançurya'yı işgal
        ettikten sonra Çin'e yönelmiştir. Nitekim, 1932'de Çin'le savaşa
        tutuşarak, bu ülkenin orta bölgelerine doğru ilerlemeye başlamıştır.
        Japonya'nın yayılmacı politikası, Uzakdoğu'daki güçler dengesini alt-üst
        etmiştir.</p>
    <p> Bu bölgede çıkarları olan İngiltere ve A.B.D. gibi devletler,
        Japonya'nın bu tutumuna seyirci kalmışlardır. Ancak, Japonya'nın 1937'de
        Çin'e ikinci kez saldırmasından sonra, bu ülkeye karşı çıkmışlardır.
        Japonya'yı durdurmak için Çin'e yardıma başlamışlardır. Fakat, Uzakdoğu,
        Japonya'nın emperyalist tutumu nedeniyle kendisini İkinci Dünya
        Savaşı'na girmekten kurtaramamıştır.</p>
    <p></p>
    <p><b> </b></p>
    <p><b>b- İtalya</b></p>
    <p>İtalya’da yaşanan siyasi ve ekonomik sorunlar Benito Mussolini’yi
        iktidara taşıdı. Mussolini “ Roma İmparatorluğu” hayali kurmaya başladı
        ve yayılmacı bir politikaya yöneldi. Serbest şehir ilan edilen Fiume,
        İtalya’nın baskıları Yugoslavya’dan alınarak 1924 yılında İtalya’ya
        katıldı. Yunanistan’a ait Korfu adasını işgal etti. Aynı yıl Arnavutluk
        nüfuz altına alındı. </p>
    <p>İngiltere ise I.Dünya Savaşı sonrası Avrupa’da bir üstünlük sağlayan
        Fransa’ya karşı İtalya’yı bir denge unsuru olarak gördü. Bu yüzden
        1935’e kadar İngiltere-İtalya ilişkileri iyi bir şekilde devam etti.</p>
    <p><b> </b></p>
    <p><b>İtalya'nın Habeşistan'ı İşgal Etmesi</b></p>
    <p>XIX. yüzyılın sonlarında siyasal birliğini tamamlayan İtalya, vakit
        yitirmeden sömürgecilik faaliyetlerine başlamıştı. Bu bağlamda
        Habeşistan'ı ele geçirmek istemişse de başarılı olamamıştı.</p>
    <p>Ancak, Birinci Dünya Savaşı'ndan sonra nüfusun hızla artması, endüstrinin
        hammaddeye gereksinim duyması ve 1929 dünya ekonomik bunalımından sonra
        ülkenin sarsılması, İtalya'nın tekrar el değmemiş zenginliklere sahip
        bulunan Habeşistan'la ilgilenmesine yol açmıştır.</p>
    <p>Öte yandan, İngiltere'nin de Habeşistan'ın Tuna Gölü bölgesini ele
        geçirmek istemesi, İtalya'nın bu ülkeyi kendi topraklarına katma
        isteklerini kamçılamıştır.</p>
    <p>İtalya lideri Mussolini, 1930'lu yıllarda, Japonya'nın Mançurya'ya
        saldırması, Almanya'nın da Versailles Barış Antlaşması'nı geçersiz
        kılması karşısında Milletler Cemiyeti'nin tepki göstermemesini fırsat
        bilerek harekete geçirmiştir. 3 Ekim 1935'te İtalyan uçakları Kuzey
        Habeşistan‘ daki Adowa ve Adigrat şehirlerini bombardıman ederek
        Habeşistan'ı işgale başlamışlardır.</p>
    <p>Milletler Cemiyeti işgalin sona erdirilerek barışın sağlanmasını
        istemişse de başarılı olamamıştır. Ancak, İngiltere, Habeşistan'daki
        çıkarları nedeniyle tepki gösterebilmiştir. Bu ülkeyi de Fransa, Almanya
        ve A.B.D. frenlemiştir.</p>
    <p>Milletler Cemiyeti'nin etkili olamaması ve büyük devletlerin ortak bir
        cephe kuramaması, politik koşullar bakımından İtalya'nın işini
        kolaylaştırmıştır. İtalyanlar engellenemediği gibi, Habeşistan'a askeri
        yardım da yapılamamıştır. Habeşistan halkı cılız bir direniş
        gösterebilmişse de başarılı olamamışlardır.</p>
    <p>Nihayet, İtalya, 9 Mayıs 1936'da Habeşistan'ı ilhak ettiğini ilan
        etmiştir. İtalyan Kralı'nın da aynı zamanda Habeşistan Kralı olduğu
        belirtilmiştir. Habeşistan işgali, 1930'lu yıllarda statükonun
        bozulmasına yol açan önemli olaylardan biri olmuştur.</p>
    <p></p>
    <p><b>c-Ülkeler Arası Gruplaşmalar</b></p>
    <p></p>
    <p><b>Berlin - Roma - Tokyo Mihveri'nin Kurulması</b></p>
    <p>İtalya'nın Habeşistan'ı ele geçirmesinin sonuçlarından biri de, Nazi
        Almanyasının ve Faşist İtalya'nın birbirine yaklaşması ve uluslararası
        politikada güç birliğine gitmeleridir. Nitekim, 1936 yılında İtalya ve
        Almanya arasında birçok karşılıklı ziyaretler yapılmıştır.</p>
    <p><b> </b></p>
    <p><b>Anti-Komintern Pakt</b></p>
    <p>Bu tarihlerde Avrupa'da bu gelişmeler olurken, Sovyetler Birliği de,
        Alman Nazizmine karşı silahlanmasını hızlandırmıştı. Buna karşılık
        Almanya'da, bir taraftan Sovyetler Birliği'ne karşı pozisyonunu
        güçlendirmeye çalışırken, diğer taraftan da Japonya'ya yaklaşmaya
        başlamıştır.</p>
    <p>Nitekim, 1936 yılının ortalarından itibaren Almanya ve Japonya, Sovyetler
        Birliği'ne karşı birleşmişlerdir. Bu gelişmelerin sonucunda Almanya ve
        Japonya, 25 Kasım 1936'da Berlin'de "Anti-Komintern Paktı"nı
        oluşturmuşlardır.</p>
    <p>Bu Pakt ile, Almanya ve Japonya arasında siyasi rejim temeline dayalı bir
        ittifak yapılmış ve bununla "Berlin-Tokyo Mihveri" kurulmuştur.
        Yayılmacılık konusunda Almanya'dan ve Japonya'dan geri kalmayan İtalya
        da, 5 Kasım 1937'de Roma'da imzalanan bir antlaşmayla Anti-Komintern
        Paktı'na katılmıştır.</p>
    <p> Böylece, İkinci Dünya Savaşı'na giden süreçte önemli bir dönüm noktası
        olan "Berlin-Roma-Tokyo Mihveri" oluşturulmuş olmaktaydı.</p>
    <p><b>d-Almanya</b></p>
    <p>Hitler, muhaliflerini tasfiye ettikten sonra tüm dikkatini Versailles
        Barış Antlaşması'nı bozmaya yöneltmiştir. Bu yönde attığı ilk adım, 1934
        yılında Avusturya'daki Nazileri kullanarak bu ülkenin ilhak edilmesi
        girişimidir. Ancak, Avusturya'daki Nazilerin gerçekleştirdiği hükümet
        darbesi başarısızlıkla sonuçlanınca ilhakı gerçekleştirememiştir.</p>
    <p>Fakat, Hitler'in temel hedefi Versailles Barış Antlaşması'nı yıkmak ve
        emperyalist yayılmacılık olduğundan bu çabalarından vazgeçmemiştir.
        Nitekim, bu antlaşmanın önemli sorunlarından biri olan Saar Bölgesi'ni 1
        Mart 1935'te silah kullanmadan Alman sınırlarına dahil etmiştir. Hitler,
        özellikle Versailles Barış Antlaşması‘yla getirilen silahlanma yönündeki
        kısıtlamaları kaldırmak istemiştir.</p>
    <p>Bu çabalarını sürdürürken bir yandan da silahlanma faaliyetine
        girişmiştir. 4 Ekim 1933'te Silahsızlanma Konferansı'ndan ve Milletler
        Cemiyeti'nden çekilerek kara, deniz ve hava kuvvetlerini güçlendirmeye
        çalışmıştır. Gerek asker sayısını arttırmaya gerekse modern silah, araç
        ve gereç yapımına önem vermiştir.</p>
    <p>Bir yasayla da Alman Ordusu teşkilatında önemli değişiklikler yapmıştır.
        Böylece, Almanya Versailles Barış Antlaşması‘nın en önemli hükümlerinden
        biri olan silahlanma hükmünü tek taraflı olarak feshetmiştir. Versailles
        Barış Antlaşması‘nı ortadan kaldırmaya kararlı olan Almanya, 7 Mart
        1936'da askersiz hale getirilmiş bulunan Ren bölgesine asker
        göndermiştir.</p>
    <p>Fransa karşılık vermek istemişse de bu oldu-bittiyi kabul etmek zorunda
        kalmıştır. Hitler'in amaçlarından biri de Avusturya'nın Almanya
        topraklarına katılması idi. Daha önce ilhak konusunda başarısız olan
        Hitler, koşulların olgunlaşması üzerine 11 Mart 1938'de Alman Ordularını
        Avusturya'ya göndererek bu ülkeyi işgal etmiştir. 12 Mart 1938'de Viyana
        ele geçirildikten sonra, 13 Mart'ta da Almanya ile Avusturya'nın
        birleştiği açıklanmıştır. Bu olay Avrupa'nın güçler dengesini bozarak,
        Almanya'yı öne çıkartmıştır.</p>
    <p></p>
    <p><b>Almanya'nın Avrupa'nın Siyasi Haritasını Değiştirmeye Yönelik
        Çalışmaları</b></p>
    <p></p>
    <p>Hitler, 13 Mart 1938'de Avusturya'yı ilhak ettikten sonra "bir ulus, bir
        devlet" politikasını tam anlamıyla gerçekleştirebilmek amacıyla,
        Çekoslovakya'yı ele geçirmenin yollarını aramıştır. Zira,
        Çekoslovakya'nın Südetler bölgesinde 3.5 milyon Alman yaşamaktaydı.
        Hitler, burayı Almanya topraklarına katmak için bu ülkedeki Nazilerin
        çıkardıkları karışıklıklardan yararlanma yoluna gitme isteğindeydi.</p>
    <p>Nitekim, Çekoslovakya sınırına asker yığarak amacına ulaşmaya
        çalışmıştır. Almanya'nın bu saldırgan tutumu karşısında İngiltere
        Başbakanı Chamberlain 15 Eylül 1938'de Almanya'da Hitlerle görüşerek
        soruna çözüm bulmaya çalışmıştır. Hitler, görüşmede Südet Almanları
        üzerindeki isteklerinden vazgeçemeyeceğini ve gerektiğinde savaşı göze
        alacağını açıklamıştır.</p>
    <p>Almanya'nın yayılmacılığı karşısında İngiltere ve Fransa savaş
        hazırlıklarına başlamıştır. Sovyetler Birliği ise, Çekoslovakya'ya
        yardım edeceğini belirtmiştir. Buna karşılık İtalya da, Almanya'yı
        desteklediğini ifade etmiştir. Böylece, Avrupa genel bir savaşla karşı
        karşıya gelmiştir.</p>
    <p><b> </b></p>
    <p><b>Münih Konferansı</b></p>
    <p>Sorunun gittikçe tırmanması üzerine İngiltere Başbakanı Chamberlain'ın
        önerisi üzerine Almanya, Fransa, İtalya ve İngiltere arasında 29 Eylül
        1938'de Münih Konferansı toplanmıştır. Bu konferansta; Südet bölgesinin
        Almanya'ya verilmesine, Çekoslovakya'nın yeni sınırlarının saptanması
        için bir uluslararası komisyonun kurulmasına, saptanan sınırın
        uluslararası güvence altına alınmasına ve Almanya ile İngiltere'nin
        birbirlerine karşı savaşmayacaklarına dair noktalar üzerinde
        durulmuştur.</p>
    <p>Almanya, Südet bölgesini almakla egemenlik alanını genişletmişti. Ancak,
        bunu yeterli görmemiş ve İngiltere ile Fransa'nın şiddetli karşı
        çıkmalarına rağmen, 15 Mart 1939'da ordusunu Prag üzerine göndererek
        Çekoslovakya'yı işgal etmiştir. Sovyetler Birliği ve Fransa, Almanya'ya
        bir nota vererek olayı protesto etmişlerdir. Almanya bu protestoları
        dikkate almadığı gibi bu kez de 23 Mart 1939'da Litvanya sınırları
        içinde bulunan Memel'e saldırmış ve ele geçirmiştir.</p>
    <p></p>
    <p></p>
    <p><b>e- Savaş Yılı : 1939</b></p>
    <p>Adım adım ilerleyen Almanya, "doğuya doğru genişleme" politikası
        uyarınca, bir Orta Avrupa ülkesi olan Polanya'ya göz dikmiştir. Ve bu
        ülkeden Dantzing bölgesini istemiştir. Bu amacını gerçekleştirmek için
        Polonya'ya baskı yapmaya başlamıştır. Bunun üzerine İngiltere ve Fransa,
        31 Mart 1939'da Polonya'ya garanti vermişlerdir.</p>
    <p>Polonya'nın bağımsızlığı tehdit edilir ve Polonya da buna karşı koyarsa,
        İngiltere ve Fransa bütün güçleriyle Polonya'ya yardım edeceklerdi.
        Batılı büyük devletlerin Almanya'ya karşı koyması, iki taraf arasındaki
        ilişkileri gittikçe daha da gerginleştirmiş ve savaşın çıkmasını bir an
        meselesi haline getirmişti. Nitekim, 11 Nisan 1939'da Alman ordularına
        verilen talimatta, 1 Eylül'de Polonya'nın işgal edilmesi için tüm
        hazırlıkların yapılması istenmiştir.</p>
    <p>Almanya'nın kısa bir süre içerisinde egemenlik alanını genişletmesi,
        İtalya'nın faşist lideri Mussolini üzerinde olumsuz bir etki bırakmıştı.
        Bu nedenle, Mussolini kendi gücünü göstermek ve Dalmaçya kıyılarında
        üstünlük kurmak için Arnavutluk'u işgal etmeye karar vermiştir. Bu
        kararını 5 Nisan 1939'da Almanya'ya bildirmiş ve destek istemiştir.</p>
    <p>Almanya, Mussolini'nin bu girişimini şiddetle destekleyeceğini
        açıklamıştır. Bari ve Brindizi limanlarında hazırlanan İtalya donanması
        ve askerleri, 7 Nisan 1939'da Arnavutluk'u işgale başlamışlardır. Kısa
        bir süre içinde Arnavutluk, İtalya'nın egemenliği altına girmiştir. Bu
        olayla, Doğu Akdeniz ve Balkanların statükosu ağır bir tehdit altına
        girmiştir.</p>
    <p></p>
    <p><b>Sovyetler Birliği-Almanya Saldırmazlık Paktı</b></p>
    <p>İtalya'nın Arnavutluk'u işgal etmesi İngiltere ve Fransa tarafından büyük
        tepkiyle karşılanmıştı. Bu sert tutum İtalya'yı daha fazla Almanya'ya
        itmişti. Nitekim, 22 Mayıs 1939'da, Almanya ve İtalya arasında "Çelik
        Pakt" adı verilen bir ittifak imzalanmıştı. İngiltere de, Almanya ve
        İtalya'nın gelecek genişleme girişimlerine göz yummayacağını göstermek
        için Polonya, Romanya ve Yunanistan'a askeri güvence vermiştir.</p>
    <p>Bu arada, Sovyetler Birliği de, Batılı müttefiklerin kendisini herhangi
        bir saldırı karşısında savunmasız bırakacağı duygusuna kapılmıştı. Bu
        nedenle, 17 Nisan 1939'da Almanya'ya başvurarak, ideolojik
        farklılıkların iki devlet arasındaki ekonomik ilişkileri engellememesi
        gerektiğini söyleyip, bu ilişkileri geliştirmek istemiştir.</p>
    <p>Hitler, Sovyetler Birliği'nin bu yaklaşımına olumlu yaklaşmıştır. Ancak,
        Sovyetler Birliği'nde Dışişleri Bakanlığına Molotov'un getirilmesi
        gelişmelere yeni boyutlar kazandırmıştır. Molotov, Moskova'daki Alman
        büyükelçisine siyasal bir anlaşma yapılmasının daha uygun olacağını
        belirtmiştir. Bunun üzerine her iki ülke kendi çıkarları doğrultusunda
        bir "saldırmazlık paktı" yapılması hazırlıklarına girişmiştir. Nihayet,
        23 Ağustos 1939'da "Sovyetler Birliği-Almanya Saldırmazlık Paktı"
        imzalanmıştır.</p>
    <p>Pakt'a göre; taraflar birbirlerine saldırmayacaklar, taraflardan biri
        üçüncü devletle savaşa tutuşursa, diğer taraf bu üçüncü devlete hiçbir
        şekilde yardım etmeyecekti. Ortak çıkarlar konusunda birbirleriyle
        ilişki kuracaklardı. Pakt, on yıl yürürlükte olacaktı.</p>
    <p>Bu paktın sonucunda, Sovyetler Birliği'nin, İngiltere'nin ve Fransa'nın
        askeri heyetleri arasında bir süreden beri sürdürülen görüşmeler de sona
        erdirilmiştir. İngiltere, Pakt'a karşılık 25 Ağustos 1939'da Almanya'nın
        ele geçirmek istediği Polonya ile bir ittifak antlaşması yapmıştır. Tüm
        bu siyasal gelişmeler, dünyayı yeni bir dünya savaşının eşiğine
        getirmişti. Zira, devletler bloklaşmaya başlamış ve blokların
        birbirleriyle olan ilişkileri kopma noktasına gelmişti.</p>
    <p>Almanya, 29-30 Ağustos 1939'da Dantzing serbest şehrinin kendisine
        verilmesini, Koridor bölgesi için plebisit yapılmasını, seferberliğin
        kaldırılmasını ve bu konuları görüşmek üzere bir Polonya temsilcisinin
        30 Ağustos günü Berlin'de bulunmasını istemiştir.</p>
    <p>Polonya, bu istekleri kabul etmekle birlikte, temsilcisinin istenilen
        tarihte Berlin'e gitmemesi üzerine Almanya harekete geçmiştir. Alman
        birlikleri, 1 Eylül 1939'da savaş ilan etmeksizin Polonya'yı işgale
        başlamıştır. İngiltere ve Fransa, Almanya'dan işgalin sona erdirilmesini
        ve birliklerini Polonya'dan geri çekmesini istemiştir.</p>
    <p>Ancak, bir yanıt alamadıkları için 3 Eylül 1939'da Almanya'ya savaş ilan
        etmek zorunda kalmışlardır. Böylece dünyayı altı yıl boyunca kasıp
        kavuracak İkinci Dünya Savaşı başlamıştır. Almanya, 28 Eylül'de
        Polonya'nın en önemli kentlerinden biri olan Varşova dahil olmak üzere
        ülkenin büyük bölümünü ele geçirmiştir.</p>
    <p>Polonya'nın işgale uğraması Sovyetler Birliği'ni harekete geçirmiştir. Bu
        ülke, Almanya ile yaptığı saldırmazlık paktında kendisine ayrılan
        Polonya topraklarını işgale başlamıştır. Bunun üzerine Almanya ve
        Sovyetler Birliği, 28 Eylül 1939'da Moskova'da ek bir antlaşma yaparak,
        Polonya'yı aralarında paylaşmışlardır. Sovyetler Birliği, Polonya'nın
        doğusunu, Almanya'da Varşova dahil batısını almıştır.</p>
    <p><b> </b></p>
    <p><b>Sovyetler Birliği'nin Baltık Ülkelerini Ele Geçirmesi </b></p>
    <p>Sovyetler Birliği, Birinci Dünya Savaşı sonunda kaybettiği Baltık
        topraklarını tekrar ele geçirmek için bu bölgeye yönelmiştir. 1939'da
        Estonya, Letonya ve Litvanya’yı kontrol altına almıştır.</p>
    <p>Baltık Denizi'nin doğu kıyılarını nüfuzu altına alan Sovyet Birliği,
        Finlandiya'dan da üsler istemeye başlamıştır. Sovyetler Birliği,
        Finlandiya'nın istekleri kabul etmemesi üzerine, 30 Kasım 1939'da bu
        ülkeye saldırmıştır. Finliler, ülkelerini başarıyla savunmuşlardır.
        Ancak, Finlandiya, uluslararası alanda yalnız kaldığından barış
        görüşmelerini kabul etmek zorunda kalmıştır.</p>
    <p>12 Mart 1940'da Sovyetler Birliği-Finlandiya Barış Antlaşması
        imzalanmıştır. Finlandiya bağımsızlığını korumakla birlikte,Sovyetler
        Birliği, bu ülkeden önemli ölçüde toprak kazanmış, üs kurma hakkı elde
        etmiştir. Bu olayla, Sovyetler Birliği, Baltık kıyılarına iyice
        yerleşmiştir.</p>
    <p><b> </b></p>
    <p><b>B-Savaş Yılları</b></p>
    <p><b> </b></p>
    <p><b>1.Avrupa’da Savaş</b></p>
    <p>Almanya, Fransa'ya saldırmadan önce, stratejik yönden önemli olan
        Danimarka ve Norveç'i ele geçirmeye çalışmıştır. Hitler Almanyası,
        İngiliz donanmasının Norveç kara sularında bulunan bir Alman gemisine
        saldırmasını bahane ederek, 9 Nisan 1940'da Danimarka ve Norveç'i işgal
        etmeye başlamıştır.</p>
    <p>Danimarka kısa bir direnmeden sonra teslim olmuş, Norveç de, Nisan ayının
        sonuna kadar karşı koymasına rağmen, Almanların işgalinden
        kurtulamamıştır. Norveç Kralı ve hükümeti Londra'ya kaçtı. Hitler, bu
        işgallerle, Büyük Alman Devleti'nin yanı sıra büyük bir Cermen
        İmparatorluğu amacına da yönelmiştir.</p>
    <p></p>
    <p><b>Batı Cephesi'nin Açılması</b></p>
    <p>Almanya, Norveç ve Danimarka'yı işgal ederek doğusunu ve kuzeyini
        güvenlik altına aldıktan sonra, Batı'ya, Fransa üzerine yönelmiştir.
        Nitekim, 10 Mayıs 1940 sabahı Alman Orduları Hollanda, Belçika ve
        Lüksemburg'a saldırmaya başladılar. Lüksemburg hemen işgal
        edilmiştir.</p>
    <p>Hollanda ve Belçika kendilerini savunmalarına rağmen, Hollanda 15 Mayıs
        1940'da, Belçika da 28 Mayıs'ta teslim olmak zorunda kalmıştır. Bu
        başarılardan sonra Almanlar, bir yandan İngiliz ve Fransız güçlerini
        Manş kıyılarında çember içine alırken, bir yandan da Paris üzerine
        yürümeye başlamışlardır.</p>
    <p>Bu arada, Almanya'nın kesin olarak başarılı olacağına inanan İtalya da,
        10 Haziran 1940'da Fransa'ya savaş ilan ederek, İkinci Dünya Savaşı'na
        katılmıştır. Almanya, bu olumlu gelişmeler sonucunda 14 Haziran 1940'da
        Paris'e girmiştir.</p>
    <p>Bunun üzerine Fransa'da hükümet değişikliği olmuş, Mareşal Petain
        başkanlığında kurulan yeni hükümet, 22 Haziran 1940'da Compiegne'de
        Almanlarla mütareke imzalamıştır. Bu mütarekeye göre; Fransız Ordusu
        silahsızlandırılarak tutsak edilmiş, Fransa'nın bütün batı kıyıları,
        kuzeyi ve doğusu Alman işgaline bırakılmıştır.</p>
    <p>Vichy'ye taşınmış olan yeni Fransız Hükümeti, Almanya yanlısı bir
        politika izlemiştir.Ancak, Londra'da askeri ateşe olarak bulunan General
        de Gaulle, Fransız Hükümeti'ni tanımadığını açıklayarak, anavatan
        toprakları dışında bir direniş gücü oluşturmaya çalışmıştır. Nitekim de
        Gaulle, Fransa'nın Alman işgalinden kurtarılması için büyük çaba
        harcayacaktır.</p>
    <p>Almanya, Fransa'yı savaş dışı bıraktıktan sonra İngiltere'ye yönelmiştir.
        Ancak, Almanların, çetin İngiliz direnişi karşısında, İngiliz adalarında
        hava üstünlüğünü ele geçirememesi ve kış mevsiminin gelmesi üzerine bu
        ülkenin işgalinden vazgeç-mişlerdir. Bundan sonra, Batı cephesinde
        Normandiya çıkarmasına kadar, hava savaşları ve Fransız direniş
        gruplarının eylemleri etkili olmuştur.</p>
    <p></p>
    <p><b>2-Kuzey Afrika Cephesi</b></p>
    <p>İtalya'nın 10 Haziran 1940'da Fransa'ya savaş ilan ederek İkinci Dünya
        Savaşı'na katılması, İngiltere'nin güç durumda kalmasına yol açmıştı.
        Zira, İtalya, Kuzey Afrika'da stratejik bir öneme sahip olan Libya'yı
        elinde bulunduruyordu.</p>
    <p>Ayrıca, Akdeniz'de bulundurduğu donanma ile İngiltere'nin sömürgeleriyle
        bağlantısını önemli ölçüde kesmekteydi. Bu bakımdan, stratejik ve
        ekonomik yönlerden önemli bir alan olan Kuzey Afrika'nın tümüyle ele
        geçirilmesi, savaşın gidişatını değiştirilebilecekti.</p>
    <p>Kuzey Afrika'yı ısrarla ele geçirmek isteyen İtalya, Libya'da topladığı
        200 bin kişilik bir orduyla, 13 Eylül 1940'da Mısır'a saldırmıştır.
        Ancak, kısa bir ilerlemeden sonra durdurulmuştur. Mısır'daki İngiliz
        kuvvetleri takviye alarak güçlendikten sonra 8 Aralık 1940'da karşı
        saldırıya geçmiştir. Nitekim, Şubat 1941'de Bingazi, Nisan 1941'de de
        İtalya'nın elinde bulunan Eritre ve Habeşistan'ı işgal etmiştir.</p>
    <p>İtalya'nın ard arda başarısızlığa uğraması üzerine, Almanya, 1941 yılının
        Mart ayında Kuzey Afrika savaşlarına katılmıştır. General Rommel
        komutasındaki Alman orduları, İngilizler karşısında başarı kazanarak
        İskenderiye yakınlarına kadar ilerlemişlerdir.</p>
    <p>Ancak, 1942 yılının Ekim ayından itibaren İngiliz karşı saldırısı üzerine
        Mihver devletleri gerilemeye başlamışlardır. Müttefik devletlerin de
        Kuzey Afrika'ya asker göndermeleriyle yapılan savaşlar sonucu, Mihver
        devletleri yenilmişler ve 1943 yılının Mayıs ayında teslim olmuşlardır.
        Böylece, Müttefikler, Kuzey Afrika savaşlarında başarı kazanarak
        Akdeniz'in güney kıyılarına egemen olmuşlardır.</p>
    <p></p>
    <p><b>Balkan Cephesi</b></p>
    <p>Fransa'nın yenilmesinden sonra, 27 Eylül 1940'da İtalya, Japonya ve
        Almanya arasında Üçlü Pakt denilen bir ittifak antlaşması imzalanmıştı.
        Bu Pakt'la, Almanya ve İtalya Avrupa'da; Japonya'da Uzak Doğu'da
        istilaya dayalı "yeni düzenler" kuracaklardı. Nitekim, Almanya,
        Avrupa'daki bazı küçük devletleri anlaşmalarla egemenliği altına almaya
        başlamıştır.</p>
    <p>Bununla birlikte, Almanya, kısa vade de Sovyetler Birliği ile bir
        çatışmayı da göze almamıştır. Hatta, bu ülkeyi Üçlü Pakt'a alarak
        dünyanın paylaşılmasına onları da ortak etmek istemiştir. Bu amaçla,
        12-13 Kasım 1940'da Sovyet Dışişleri Bakanı Molotov Berlin'e davet
        edilmiştir.</p>
    <p>Ancak bu görüşmelerde, Hitler, Sovyetlere İran ve Hindistan'ı alarak Hint
        Okyanusuna çıkmalarını önermiştir. Oysa, Sovyetler Birliği, Finlandiya,
        Bulgaristan ve Boğazlara dayalı olarak çeşitli isteklerde bulunmuştur.
        Görüşmelerin başarısızlığa uğraması nedeniyle Sovyetler Birliği ve
        Almanya'nın arası açılmaya başlamıştır.</p>
    <p>Öte yandan Almanya, İngiltere'yi kısa sürede yenemeyeceğini anlamış, bu
        nedenle, geniş doğu topraklarını ele geçirerek, hammadde stoklarını
        arttırmanın yollarını aramaya başlamıştır. Bu yolla, İngiltere'yi
        yıpratmayı hedeflemiştir.</p>
    <p>Almanya, bu amaçlarına ulaşmak için öncelikle, Orta Avrupa ve Güney-Doğu
        Avrupa topraklarını ele geçirmeye çalışmıştır. 20 Kasım 1940'ta
        Macaristan'ı, 23 Kasım 1940'ta Romanya'yı ve 24 Kasım 1940'ta da
        Slovakya'yı zorla Üçlü Pakt'a almıştır. Bulgaristan da, karşı koymasına
        rağmen 1 Mart 1941'de Üçlü Pakt'a katılmak zorunda kalmıştır.</p>
    <p>Tüm bu gelişmeler üzerine, Yugoslavya, 6 Nisan 1941'de Sovyetler Birliği
        ile bir dostluk antlaşması imzalamıştır. Ancak, Almanya, antlaşmanın
        yapıldığı gün Yugoslavya'yı işgal etmeye başlamış ve 17 Nisan 1941'de de
        teslim almıştır. Almanya, Yugoslavya'yı İtalya, Macaristan ve
        Bulgaristan arasında paylaştırmıştır.</p>
    <p>Fakat, Tito'nun önderliğindeki komünistler ile Mihailoviç'in
        önderliğindeki ulusalcılar, Almanlarla şiddetli bir gerilla savaşına
        girişmişlerdir. Bu arada, Mussolini de, Hitler'e bilgi vermeden
        Yunanistan'ı işgal etmek istemişti. Bunun için, 28 Ekim 1940'da
        Yunanistan'a ultimatom vererek, bu ülkeden üsler istemişti.</p>
    <p>Ancak, red edilince Arnavutluk'taki İtalyan kuvvetlerini Yunanistan'a
        saldırtmıştır. Fakat, İtalyan kuvvetleri başarısızlığa uğramıştır. İşte,
        bu gelişmelerden sonra, 6 Nisan 1941'de Almanya'nın Bulgaristan'daki
        kuvvetlerini Yunanistan'a girmeye başlamıştır.</p>
    <p> Yunanlılar, kendilerini savundularsa da, 25 Nisan'da Atina, 31 Mayıs
        1941'de de Girit paraşütcü Alman birlikleri tarafından işgal edilmiştir.
        Daha sonra da bütün Ege Adaları ele geçirilmiştir. Böylece, Almanlar,
        Balkanlar da kısa süre içinde önemli başarılar elde etmişlerdir.</p>
    <p></p>
    <p><b>Almanya - Sovyetler Birliği Savaşı</b></p>
    <p>Almanya'nın kısa bir süre içinde çeşitli cephelerde büyük başarılar elde
        etmesi, Hitleri daha büyük amaçlar belirlemesine ve gerçekleştirmeye
        yöneltmiştir. Nitekim, Almanlar, 22 Haziran 1941'de savaş ilan
        etmeksizin Sovyetler Birliği'ne saldırmıştır.</p>
    <p>Alman Ordusu üç koldan Sovyetler Birliği'ne taarruz etmişti. Güney kolu
        kısa bir süre içinde Odesa'yı ve Kiev'i almış, Kırım ve Sivastopol'u
        kuşatmış ve Rostov'a ulaşmıştı. Orta kesim ordusu ise, Smolensk'i ele
        geçirerek Moskova'ya yönelmişti.</p>
    <p>Kuzey ordusu da, Baltık ülkelerinden hareket ederek Leningrad üzerine
        yürümüştü. Ancak, Sovyet halkının direnişi üzerine Almanlar,
        Leningrad'ta durdurulmuştur. Almanlar yoğun bir saldırı düzenlemesine
        rağmen Moskova'yı alamamışlardır. Bunda kış mevsiminin gelmesi ve Alman
        ordusunun kış koşullarına göre organize edilememesi de etkili
        olmuştur.</p>
    <p>Almanya'nın Sovyetler Birliği'ne saldırması üzerine, Sovyetler ile
        İngilizler arasında 12 Temmuz 1941'de Ortak Hareket Antlaşması
        imzalanmıştır. Bununla iki devlet, Almanya'ya karşı birbirini
        desteklemeyi, bütün güçleriyle birbirlerine yardım etmeyi ve Almanya ile
        ayrı ayrı mütareke ve barış antlaşması imzalamamayı
        kararlaştırmışlardır.</p>
    <p>Bununla birlikte, 4 Aralık 1941'de Sovyetler Birliği ve Polonya arasında
        Dostluk ve Yardım Paktı adı verilen bir antlaşma imzalanmıştır. Bu
        antlaşmaların yapılması ve A.B.D.'nin savaşa girmesinden sonra,
        İngiltere ve Sovyetler Birliği arasında 26 Mayıs 1942'de bir ittifak
        antlaşması yapılmıştır.</p>
    <p>Antlaşmada; İngiltere ve Müttefiklerinin Sovyetler Birliği - Almanya
        savaşına katılması, savaş sonunda barışın korunması için birlikte
        hareket edilmesi, A.B.D. ile sıkı işbirliği yapılması ve karşılıklı her
        türlü yardım yapılması gibi noktalara yer verilmişti.</p>
    <p>Bu antlaşmayla müttefikler, Sovyetlerin Doğu Avrupa'da Almanları
        durdurması ve baskı altına almasını hedeflemişlerdir. Sovyetler Birliği
        de, Alman saldırılarına karşı önemli sayılacak siyasi ve askeri destek
        sağlamıştır.</p>
    <p>Bununla birlikte, Sovyet lideri Stalin de, Alman saldırılarını durdurmak
        için kapitalist ülkelerdeki düzeni yıkmayı hedefleyen Üçüncü
        Enternasyonelin lağv edilmesini sağlamış, Bolşevik ilkeleri bir yana
        bırakmış, ulusalcılığı ve dini ön plana çıkarmıştır. Halkı da, faşizmle
        mücadeleye çağırmıştır. Sovyet yöneticileri, içte ve dışta sağladıkları
        destekle uzun süre Alman kuşatmasına karşı koymuşlardır.</p>
    <p>Stalingrad’a çekilen SSCB ordusu ile Alman ordusu arasındaki savaş
        Ağustos ayından Kasım ayına kadar devam eden savaş 25 Kasım’da SSCB’nin
        galibiyeti ile sona erdi.</p>
    <p></p>
    <p><b>3. Asya ve Pasifik’te Savaş</b></p>
    <p><b> </b></p>
    <p><b>a- Savaş Öncesi ABD</b></p>
    <p>A.B.D., Avrupa'da başlayan savaş karşısında tarafsız kalmıştı. Savaşın
        Almanya lehine dönmesi üzerine Müttefik devletlere değişik zamanlarda
        askeri yardımlarda bulunmuştur. Alman ilerleyişi durdurulamayınca
        1940’da İngiltere’ye para ve silah yardımı da yaptı.</p>
    <p>A.B.D. Başkanı Roosevelt ve İngiltere Başbakanı Churchill, 1941 yılının
        Ağustos ayının başlarında savaşla ilgili gelişmeleri görüşmek üzere
        Atlantik'te (Atlas Okyanusu'nda) bir savaş gemisinde bir araya
        gelmişlerdir.</p>
    <p> Roosevelt ve Churchill, görüşmelerden sonra, 14 Ağustos 1941'de
        "Atlantik Bildirisi" adı verilen bir metin yayınlamışlardır.</p>
    <p> Bildiride iki devlet; topraklarını genişletmek istemediklerini, her
        ulusun kendi istediği hükümet şeklini seçme hakkına uyacaklarını,
        küçük-büyük tüm devletlerin aynı koşullar altında dünya ticaretine
        katılmalarını istediklerini, Nazi diktatörlüğünün tam olarak
        yıkılmasından sonra, bütün ulusların sınırları içinde güvenle yaşama
        olanağı sağlayacak bir barışın yapılmasını, böyle bir barışla bütün
        insanlara engel çıkartılmadan bütün deniz ve okyanuslarda dolaşma
        olanağının sağlanmasını ve bütün ulusların kuvvet kullanmaktan vazgeçme
        yolunu tutmaları gerektiğine inandıklarını belirtmişlerdir. Görüldüğü
        gibi, bildiriye özgürlük ve demokrasi ilkeleri yön vermiştir.</p>
    <p>Bununla birlikte, İkinci Dünya Savaşı'nın çıkmasıyla A.B.D. ve Japonya
        arasındaki ilişkiler de gerginleşmeye başlamıştı. Zira, Uzakdoğu'da
        Japonya ve A.B.D.'nin çıkarıyla çatışmaktaydı. Japonya, 1937'de
        başlattığı Çin Savaşı'nı sürdürmekte kararlı idi. A.B.D.'de Çin'e mali
        yardımda bulunarak, Japonya'nın yayılmacılığını önlemek istemiştir.</p>
    <p>Tüm bu gelişmelerin yanında, Japonya'daki militarist yönetim, Almanların
        Rusya'da ilerlemesinden ve Anglo-Saksonların Pasifik'te zayıf
        bulunmasından cesaret alarak, eskiden beri özlemini duyduğu Büyük
        Pasifik İmparatorluğu'nu kurmak için harekete geçmiştir.</p>
    <p>Nitekim, Japonya, 7 Aralık 1941'de Hawaii Adalarında Pearl Harbour'da
        demirli bulunan Amerikan Pasifik donanmasına saldırmış ve bu donanmanın
        büyük kısmını yok etmiştir. Bu olayın sonucunda Japonya, 8 Aralık günü
        A.B.D. ve İngiltere'ye, 11 Aralık'ta da Almanya ve İtalya, A.B.D.‘ne
        resmen savaş ilan etmiştir. ABD, Ocak 1942’de İngiltere, SSCB ve 22
        devletin katılımı ile Birleşmiş Milletler ittifakını kurdu.</p>
    <p>Hatta, dünyanın değişik bölgelerinde bulunan birçok devlet de, içinde
        bulundukları bloklara uygun, birbirleriyle savaşa girmişlerdir. Böylece,
        savaş tam bir dünya savaşına dönüşmüştür.</p>
    <p>Japonya, savaşın ilk anlarında büyük başarılar kazanmışlardır.</p>
    <p>Pasifik'te birçok bölgeyi ve Hindiçini'ni işgal etmişlerdir. Ancak,
        Müttefikler, 1942 yılının sonlarında Japonya'nın yayılmasını
        durdurmuşlardır. A.B.D., 12-13 Kasım 1942'de Salomon adaları açıklarında
        Japonya donanmasını ilk büyük yenilgiye uğratmıştır. Bu olayla,
        Uzakdoğu'da savaş Japonya'nın aleyhine dönmeye başlamıştır.</p>
    <p> 4 Haziran’da gerçekleştirilen Japonya’nın Midway saldırısı
        başarısızlıkla sonuçlandı. Bu gelişme Pasifik’teki savaşın seyrini
        etkileyecek bir dönüm noktası oldu.</p>
    <p></p>
    <p><b>C-Barışa Doğru</b></p>
    <p><b> </b></p>
    <p><b>1-Avrupa’da Savaşın Sona Ermesi</b></p>
    <p><b> </b></p>
    <p><b>Kazablanka Konferansı </b></p>
    <p>A.B.D. Başkanı Roosevelt ve İngiltere Başbakanı Churchill arasında, 14-24
        Ocak 1943 tarihleri arasında Kazablanka kentinde yapılmıştır.</p>
    <p>Sovyet lideri Stalin de davet edilmişse de katılamamıştır. Bu
        konferansta, A.B.D. kuvvetlerinin, 1942 yılının Kasım ayında Fas ve
        Cezayir'e çıkması üzerine, Kuzey Afrika savaşlarının gidişatı ve sonrası
        hakkında stratejik ve diplomatik sorunlar ele alınmıştır.</p>
    <p>Konferansın sonunda; Sovyetler Birliği üzerindeki baskıyı hafifletmek
        için Sicilya'ya çıkartma yapılması, Balkanlarda ikinci bir cephenin
        açılması, bunun için de Türkiye'nin savaşa katılmasını sağlamak üzere
        hazırlıklara girişilmesi, Mihver Devletleri'nin kayıtsız şartsız
        teslimine kadar mücadeleye devam edilmesi gibi kararlar alınmıştır.</p>
    <p></p>
    <p><b>Quebec Konferansı-1943</b></p>
    <p></p>
    <p>Roosvelt ve Churchill, 14-24 Ağustos 1943 tarihleri arasında Kanada'nın
        Quebec kentinde tekrar bir araya gelmişlerdir. Görüşmelerde, Almanya'nın
        silahsızlandırılmasını ve kontrol altına alınmasını öngören bir plan
        kabul edilmiştir. Ayrıca, Churchill, Türkiye'nin savaşa sokulmasını ve
        ikinci cephenin Balkanlarda açılmasını önermiştir.</p>
    <p>Ancak, bu öneriler kabul görmemiştir. Daha önce, Fransa'da açılması
        planlanan ikinci cephenin Normandiya kıyılarında olmasına ve bunun
        hazırlanması sorumluluğunun da A.B.D.'ne bırakılmasına karar
        verilmiştir.</p>
    <p>İtalya’yı Kuzey Afrika’dan atan müttefik devletler Avrupa’ya yöneldiler
        ve Sicilya’ya hava saldırısı yapıldıktan sonra denizden çıkarma yapıldı.
        İtalya teslim oldu. 3 Eylül 1943’te ateşkes yapıldı. Bunun üzerine
        Almanya İtalya’yı işgal ederek müttefiklerle savaşa girişti. Tutsak
        edilen Mussolini Almanlar tarafından kurtarıldı.</p>
    <p>Müttefikler ancak Haziran 1944’te Roma’ya girip 1945 yılının başında
        Kuzey İtalya’yı ele geçirebildi.</p>
    <p>6 Haziran 1944’te Fransa kıyılarındaki Normandiya bölgesinden çıkarma
        yapıldı ve ABD, İngiliz birlikleri Fransa’ya girdi. 26 Ağustos’ta
        Paris’e girildi.</p>
    <p>Fransa, 6 Haziran 1944'de Normandiya çıkarmasından sonra Alman işgalinden
        kurtarılmıştı. Bundan sonra, Almanya'nın teslim olması gündeme gelmişti.
        Bu durumda, hem gelecek barış hakkında daha esaslı bir anlaşmaya varmak,
        hem de Sovyetler Birliği'nin Japonya'ya savaş açmasını sağlamak amacıyla
        üç büyük Müttefik devlet başkanı 4 Şubat - 11 Şubat 1945'te Kırım'ın
        Yalta kentinde bir araya gelmişlerdir.</p>
    <p>Roosevelt, Churchill ve Stalin, Yalta Konferansında; Sovyetler
        Birliği'nin Almanya teslim olduktan sonra Japonya'ya savaş açması ve
        buna karşılık daha önce bu devlete bıraktığı toprakları ve Kuril
        adalarını alması, Sovyetler Birliği'nin Çin ile bir dostluk ve ittifak
        antlaşması imza etmesi, üç büyük Müttefik devletin ordularının
        Almanya'nın birer bölgesini işgal etmesi, merkezi Berlin olmak üzere her
        üç devletin komutanlarından oluşan bir "Merkez Kontrol Komisyonu" nun
        kurulması,</p>
    <p>Fransa'nın da Almanya'ya işgal birlikleri göndermesi, Alman militarizmi
        ve nazizminin yok edilmesi, Almanya'nın savaş tazminatı ödemesi ve
        Birleşmiş Milletler Örgütü'nün kurulması için 25 Nisan 1945'te San
        Fransisco'da bir konferans toplanması gibi konular üzerinde
        durmuşlardır.</p>
    <p></p>
    <p><b>Almanya'nın Teslim Olması</b></p>
    <p>Müttefik Devletler, 1944 yılında hava üstünlüğünü sağlamışlardı.
        Özellikle de, 6 Haziran 1944'te Fransa'nın Normandiya kıyılarına çıkarma
        yaparak "ikinci cephe" yi açmışlardır. 9 Ağustos 1944'te Paris'i Alman
        ordularından kurtarmışlardır.</p>
    <p>Fransız direniş hareketinin ünlü ismi General de Gaulle, hükümet kurarak
        Fransa'ya yeniden hayat kazandırdı. Bu askeri gelişmeler üzerine Almanya
        için kurtuluş olanağı kalmamıştı. Doğudan ve batından Müttefik Devletler
        tarafından işgal edilmeye başlanmıştır.</p>
    <p>Hitler, Müttefikler, Berlin'e girdikten sonra 30 Nisan 1945'te intihar
        ederek, yerini Amiral Doenitz'e bırakmıştır. Berlin, 2 Mayıs 1945'te
        ağırlıklı olarak Sovyet askerlerinin yer aldığı Müttefikler tarafından
        tamamıyla ele geçirilmiştir. 4 Mayıs'ta Hollanda, Kuzey-Doğu Almanya ve
        Danimarka'daki Alman orduları teslim olmuşlardır.</p>
    <p>Bunun üzerine, daha sonra gerçekleşen San Fransisco Konferansı sırasında
        7 Mayıs 1945'te Alman delegeleri Reims kentindeki Eisenhower'in ana
        karargahında Almanya'nın kayıtsız-şartsız teslim belgesini
        imzalamışlardır.</p>
    <p><b> </b></p>
    <p><b>Potsdam Konferansı</b></p>
    <p>Almanya'nın teslim olmasından sonra, Avrupa'da ortaya çıkan sorunları
        görüşmek üzere, üç büyük Müttefik devlet, 17 Temmuz - 2 Ağustos 1945
        tarihleri arasında Berlin yakınlarında Potsdam'da bir toplantı
        yapmışlardır.</p>
    <p>Potsdam Konferansı'nda A.B.D.'ni (Roosevelt 12 Nisan 1945'te öldüğü için
        yerine geçen) Başkan Yardımcısı Harry S. Truman, İngiltere'yi
        konferansın ilk günlerinde Churchill ve daha sonra (Churchill, 1945 yılı
        Temmuz ayında yapılan genel seçimi kaybettiği için) İşçi Partisi lideri
        ve yeni Başbakan Clement Attlee, Sovyetler Birliği'ni de Stalin temsil
        etmişlerdir.</p>
    <p>Konferansın en önemli konusunu barışın nasıl sağlanacağı oluşturmuştur.
        Bilindiği gibi, Almanya, Müttefikler tarafından dört bölgeye ayrılmış ve
        her bölge bir Müttefik devlet tarafından işgal edilmişti.</p>
    <p>Üç büyük Müttefik Devlet, anlaşmaya vardıkları konularda, konferansın
        bitiş tarihi olan 2 Ağustos 1945'te bir deklarasyon yayınlayarak
        açıklamışlardır.</p>
    <p>Almanya ve Berlin dört işgal bölgesine ayrılmıştır. ABD, İngiltere,
        Fransa ve Sovyetler Birliği yönetimine bırakıldı. Ayrıca Almanya’ya
        ekonomik ve askeri kısıtlama ve yükümlülükler getirilmesine karar
        verildi. Avusturya’nın başkenti Viyana dört işgal bölgesine ayrıldı.
        İtalya ile ağır bir antlaşma imzalanmasına karar verildi.</p>
    <p></p>
    <p><b>2-Pasifikte Savaşın Sona Ermesi</b></p>
    <p><b> </b></p>
    <p><b>Japonya'nın Teslim Olması</b></p>
    <p>Müttefikler, 1942 yılında Pasifik'te Japon yayılmasını durdurmuşlardır.
        1943 ve 1944 yıllarında da deniz ve hava üstünlüğünü ele geçirmişlerdir.
        1945 yılının başlarından itibaren Japonya'nın işgali altında bulunan
        Çin, Endonezya ve Pasifik'te çeşitli yerlerde saldırıya
        geçmişlerdir.</p>
    <p>Bunun üzerine A.B.D., Japonya'yı kayıtsız-şartsız teslim olmaya zorlamak
        için, 6 Ağustos 1945'te ilk atom bombasını Hiroshima'ya, ikincisini de 9
        Ağustos 1945'te Nagasaki'ye atmıştır.</p>
    <p>Sovyetler Birliği, 13 Nisan 1941'de Japonya ile tarafsızlık antlaşması
        imzalamasına rağmen, teslim olma noktasına gelen bu ülkeye 8 Ağustos
        1945'te savaş ilan etmiş ve Mançurya'yı işgale başlamıştır.</p>
    <p>Japonya, 10 Ağustos 1945'te yenilgiyi kabul ettiğini A.B.D.'ne
        bildirmiştir. Yapılan görüşmeler sonucu 2 Eylül 1945'te Tokyo Koyu'nda
        demirli bulunan A.B.D.'ne ait Missouri adlı savaş gemisinde Japonya'nın
        teslim belgesi imzalanmıştır. Bu olayla da Uzakdoğu'da savaş sona erdiği
        gibi, yaklaşık kırk milyon insanın hayatına mal olan İkinci Dünya Savaşı
        da Müttefiklerin zaferiyle bitmiştir.</p>
    <p></p>
    <p><b>D-Savaşın Etkileri</b></p>
    <p><b> </b></p>
    <p><b>a- Siyasi Sonuçları</b></p>
    <p>- Faşizm ve Nazizm gibi akımlar tasfiye edildi.</p>
    <p>-Asya, Afrika ve Orta Doğu’da yaşayan halklar emperyalist (sömürgeci)
        devletlere karşı mücadeleye giriştiler.</p>
    <p>- İngiltere ve Fransa zayıfladı ve sömürgeleri üzerindeki egemenlikleri
        zayıfladı.</p>
    <p>- Japonya, işgal ettiği bölgeleri ve daha önce elde ettiği toprakları
        terk etti.</p>
    <p>-SSCB Doğu Avrupa’yı işgal etti. Avrupa’da önemli bir güç haline
        geldi.</p>
    <p>- ABD dünya siyasetinde öneli bir mevki kazandı.</p>
    <p>-San Fransisco Konferansı’nda Birleşmiş Milletler teşkilatı kuruldu.
        Güvenlik Konseyi’nin beş daimi üyesine veto hakkı tanındı.</p>
    <p>-SSCB ve Müttefik Devletler, ABD arasındaki kutuplaşma Doğu ve Batı
        Bloku’nun oluşmasına yol açtı.</p>
    <p></p>
    <p><b>b-Ekonomik Sonuçlar</b></p>
    <p>- Savaşa katılan özellikle Almanya, İtalya, Fransa ve İngiltere gibi
        ülkeler büyük ekonomik kayıplara uğradılar. Üretimde düşme, fiyatlarda
        artış oldu.</p>
    <p>-Uluslar arası Para Fonu (IMF) kuruldu.</p>
    <p>- Devletler yaralarını çok kısa sürede sarmayı başardılar.</p>
    <p></p>
    <p><b>c-Toplumsal Sonuçları</b></p>
    <p>- Sivil ölümleri çok fazla oldu. Bazı kaynaklara göre 40, bazılarına göre
        60 milyon insan hayatını kaybetti.</p>
    <p>-Asya ve Avrupa’da nüfus hareketleri (göçler) oldu.</p>
    <p>- Büyük savaş suçları işlendi. Bazıları mahkemelerde yargılandılarsa da
        çoğu cezalandırılamadı.</p>
    <p><b> </b></p>
    <p><b>d- İnsan Hakları İhlalleri</b></p>
    <p> Kasım 1945’ten Ekim 1946’ya kadar Nürnberg’de uluslararası mahkeme
        kuruldu. Savaş suçluları yargılandı. 1946’da Japonya’da kurulan
        mahkemede de Japon yöneticiler yargılandı. Yargılama sonucu sonucunda
        hapis, müebbet hapis ve idam cezaları verildi.</p>
    <p>“Soykırım Suçunun Önlenmesi ve Cezalandırılmasına İlişkin Sözleşme” 9
        Aralık 1948’de Birleşmiş Milletler Genel Kurulu’nda kabul edildi. 10
        Aralık 1948’de BM “İnsan Hakları Evrensel Beyannamesi”ni kabul
        ettiler.</p>
    <p></p>
    <p><b>E- Savaş Yıllarında Türkiye</b></p>
    <p><b> </b></p>
    <p><b>1. İkinci Dünya Savaşı’nda Türk Dış Politikası</b></p>
    <p>Genç Türkiye'nin yöneticileri, Osmanlı İmparatorluğu'nun Birinci Dünya
        Savaşı'na sürüklenerek nasıl ortadan kalktığını, Türk Ulusu'nun nasıl
        yok olma tehlikesiyle karşı karşıya kaldığını unutmamışlardı.</p>
    <p>Bu nedenle, ülkeyi yeni bir savaşın dışında tutmaya çalışmışlardır.
        Ancak, Almanya'nın 1930'lu yıllarda komşularına saldırması, İtalya'nın 7
        Nisan 1939'da Arnavutluk'u işgal etmeye başlaması karşısında tedirgin
        olmuşlardır. Bunun üzerine Türkiye, İngiltere ve Fransa'ya
        yakınlaşmıştır.</p>
    <p>Nitekim, 12 Mayıs 1939'da Türkiye ve İngiltere arasında, Türk-İngiliz
        Yardım Deklarasyonu, 23 Haziran 1939'da da benzer bir antlaşma Türkiye
        ve Fransa arasında imzalanmıştır. Türkiye, bu antlaşmaları Alman
        nazizmine ve İtalyan faşizmine karşı yapmasından dolayı, Sovyetler
        Birliği'nin bir zorluk çıkarmayacağını düşünmüştür.</p>
    <p>Fakat, 23 Ağustos 1939'da Almanya-Sovyetler Birliği Dostluk
        Antlaşması'nın yapılması ve Polonya'nın Almanya tarafından işgal
        edilmesi, Türkiye'yi bir tehdit altında bırakmıştı.</p>
    <p>Hatta, Sovyetler Birliği'nin Karadeniz'e kıyısı bulunmayan devletlerin
        savaş gemilerinin boğazlardan geçirilmemesini ve boğazlarda Sovyet
        askeri bulundurmak istediğini Türkiye'ye bildirmesi tehlikenin
        boyutlarını arttırmıştır. Türkiye, bu gelişmeler üzerine İngiltere ve
        Fransa ile eski antlaşmalarını açık bir ittifaka dönüştürmeye
        çalışmıştır.</p>
    <p>19 Ekim 1939'da Türkiye, İngiltere ve Fransa, Ankara'da karşılıklı yardım
        antlaşması imzalamıştır. Buna göre;</p>
    <p>• Bir Avrupa devletinin Türkiye'ye saldırması ve savaş çıkması halinde
        Fransa ve İngiltere'nin Türkiye'ye yardım etmesi,</p>
    <p>• İngiltere ve Fransa bir Avrupa devletinin saldırısına uğrarsa,
        Türkiye'nin bu iki devlet yararına tarafsızlık politikası izlemesi,</p>
    <p>• Bu antlaşmanın uygulanması sonucunda tarafların savaşa girmesi halinde,
        mütarekenin ve barışın birlikte imza edilmesi gibi.</p>
    <p> Türkiye bu antlaşma ile,Sovyetler Birliği'nden tamamıyla ayrılmış ve
        Batılı devletlere yakınlaşmıştır. Türkiye, savaşın tüm dünyada
        genişlediği bir dönemde, 18 Haziran 1941'de Almanya ile on yıl süreli
        bir dostluk antlaşması yaparak manevra yapma alanını genişletmiştir.</p>
    <p>Fakat, bu tarihlerde Almanya'nın Sovyetler Birliği'ne saldırması
        dengeleri alt-üst etmiştir. Bu kez de Sovyetler Birliği, Türkiye'nin
        savaşa girmesini istemiştir. Nitekim, 30-31 Ocak 1943'te Churchill ve
        İsmet İnönü, Adana'da buluşarak Türkiye'nin savaşa girip girmeme
        konusunu tartışmışlardır.</p>
    <p>Adana Konferansı da denilen bu buluşmada, Cumhurbaşkanı İsmet İnönü,
        Türkiye'nin savaşa girecek silah ve malzemeye sahip olmadığını ve
        İngiltere'nin bu donatımı tamamlaması halinde savaşa gireceğini ileri
        sürmüştür. Savaş devam ettikçe Müttefik Devletlerin Türkiye'yi savaşa
        sokma konusundaki ısrarlarını arttırmışlardır.</p>
    <p>Nitekim, İsmet İnönü, Roosevelt ve Churchill, 4-6 Aralık 1943'te İkinci
        Kahire Konferansı'nda bir araya gelerek, Türkiye'yi savaşa sokma
        konusunu tartışmışlardır. Cumhurbaşkanı İsmet İnönü, Türk Ordusunun
        donatımının tamamlanması halinde 1945 yılının Şubat ayında savaşa
        girileceğini belirtmiştir.</p>
    <p>Türkiye, savaşın Almanya'nın aleyhine gelişmeye başladığı dönemde 2
        Ağustos 1944'te Almanya ile siyasal ilişkilerini kesmiştir. 23 Şubat
        1945'te de Almanya ve Japonya'ya savaş ilan etmiştir. Türkiye, bu
        tutumuyla da Birleşmiş Milletlerin kurucu üyeleri arasında yer
        almıştır.</p>
    <p>Kısaca, Türkiye, İkinci Dünya Savaşı'nda tarafsız bir politika izlemiş,
        fakat bu politikasını denge esasları üzerine oturtmuştu.</p>
    <p></p>
    <p><b>2. Savaşın Türkiye’ye Etkileri</b></p>
    <p>- Ülke kaynakları savunma harcamalarına ayrıldığı için halk ağır ekonomik
        şartlarla karşı karşıya kaldı.</p>
    <p>-Mal stoklamanın artması dolayısıyla devlet fiyatlara müdahale ederek
        narh koydu. (devlet fiyatları belirledi.)</p>
    <p>1940 yılında Milli Korunma Kanunu ile hükümet ekonomik hayata müdahale
        etti.</p>
    <p>Petrol Ofisi ve Et ve Balık Kurumu gibi bazı kurumlar oluşturuldu.</p>
    <p>- 1942 yılında şehirlerde karne uygulamasına geçildi.</p>
    <p>-Ticaret Ofisi ve İaşe Müsteşarlığı gibi kurumlar oluşturuldu.</p>
    <p>- 1942 Temmuz’unda hükümet malların stoklanarak piyasadan çekilmesini
        engellemek amacıyla piyasa üzerindeki denetimini azalttı. </p>
    <p>-Karaborsa ve haksız kazanç arttı.</p>
    <p>-Aşırı ve vergilendirilemeyen kazançlar için Varlık ve Toprak Mahsulleri
        Vergisi konuldu. (Varlık Vergisi kanunu 11 Kasım 1942’de kabul
        edildi.</p>
    <p>-2.”Beş Yıllık Sanayi Plan” uygulanamadı.</p>
    <p>-Sanayi ve tarım üretiminde düşüş yaşandı.</p>
    <p>-Sermaye birikiminde sorun yaşandı.</p>
    <p>-Savaşa rağmen devlet harcamalarının bir kısmı eğitime harcandı.</p>
    <p>-Köy enstitüleri kuruldu.</p>
    <p>-Savaşın olumsuz şartları edebiyata da yandı.</p>
    <p>-Garip akımı ortaya çıktı.</p>
    <p>-Radyo yayınları yaygınlaştı.</p>
    <p>-Hafız Burhan, Sadettin Kaynak gibi pek çok sanatçı plaklarında türkülere
        yer verdiler.</p>
    <p>-1940 yılında İstanbul Konservatuarı açıldı.</p>
    <p>-Sadettin Kaynak başta olmak üzere çok sayıda bestekar türkü formunda
        besteler yaptılar.</p>
    <p>-Safiye Ayla, Müzeyyen Senar, Hamiyet Yüceses, Perihan Altındağ Sözeri
        gibi sanatçılar radyo programları ve taş plaklarla tanındı.</p>
    <p></p>
    <p align="center"><b>Özet</b></p>
    <p> Birinci Dünya Savaşı'nın sonunda imzalanan barış antlaşmaları sorunları
        çözmemiş ve yeni sorunları ortaya çıkarmıştır. Güçler dengesi yeniden
        biçimlenmişti. Dünya barışının korunması amacıyla, Milletler Cemiyeti
        kurulmuş, Avrupalı büyük ülkelerin de yer aldığı bazı Avrupalı devletler
        karşılıklı güvenliğin sağlanması için Locarno Antlaşmasını, A.B.D. ile
        Fransa Dışişleri Bakanlarının öncülüğünde de savaşı yasa dışı ilan eden
        Briand- Kelogg Paktı imzalanarak yürürlüğe sokulmuştu. Ancak, barışın
        korunmasına yönelik bu çabalar yeterli olmamıştır.</p>
    <p>İtalya'da faşist rejiminin kurulması ve bu rejimin yayılmacılığa
        yönelmesi, Almanya'da Nasyonal Sosyalist İşçi Partisi'nin iktidara
        tırmanarak Versailles Barış Antlaşması düzenini ortadan kaldırmaya
        çalışması ve Büyük Germen İmparatorluğunu kurmak istemesi, Japonya'nın
        da Uzakdoğu'da güçler dengesini alt-üst ederek militarist temellere
        dayalı bir imparatorluk kurma tutumuna girmesi, İkinci Dünya Savaşı'nın
        çıkmasına yol açan en önemli gelişmeler olmuştur.</p>
    <p>Almanya, İtalya ve Japonya'nın katılımı ile Anti Komintern Paktı'nın
        kurulması, İkinci Dünya Savaşı'na giden süreçte önemli bir dönüm noktası
        olmuştur.</p>
    <p>"Berlin-Roma-Tokyo Mihveri" dünyanın savaşın eşiğine getirmiştir.</p>
    <p>İkinci Dünya Savaşı, Alman birliklerinin 1 Eylül 1939'da Polonya'ya
        saldırısıyla başlamıştır.</p>
    <p>Bu olay üzerine İngiltere ve Fransa, Almanya'ya savaş ilan
        etmişlerdir.</p>
    <p>Sovyetler Birliği, Baltık ülkelerini ele geçirmiştir. Almanya ise, Norveç
        ve Danimarka'yı işgal ettikten sonra, Avrupa içlerinde ilerleyerek
        Hollanda, Belçika ve Fransa'yı işgal ederek, bu ülkeleri kendi
        topraklarına katmıştır. Bununla birlikte, Almanya ve İtalya, Kuzey
        Afrika'da da yayılmaya çalışmışlardır. Japonya'nın da, A.B.D.'ni bir ani
        baskınla savaşa sürüklemesi sonucu, savaş tüm dünyaya yayılmıştır.</p>
    <p>Mihver Devletleri'nin yayılmacılığına karşı İngiltere, Sovyetler Birliği
        ve A.B.D. İttifak yapmışlardır. Müttefik Devletler, gerek savaş
        sırasında gerçekleştirdikleri siyasal buluşmalarla gerek ordularını
        seferber ederek, Mihver Devletlerini yenilgiye uğratmışlardır. Mihver
        Devletlerinin tüm cephelerde teslim olmasıyla, dünyaya beş buçuk yıl
        felaket yaşatan İkinci Dünya Savaşı sona ermiştir.</p>
    <p></p>
    <p></p>
    <p align="center"><b>3.ÜNİTE: SOĞUK SAVAŞ DÖNEMİ</b></p>
    <p></p>
    <p>Soğuk Savaş, Sovyet Bloğu ülkeleri ile Batılı güçler arasında 1945'den
        1990'a kadar devam etmiş olan uluslararası siyasi ve askeri
        gerginlik.</p>
    <p>İkinci Dünya Savaşı'ndan sonra Doğu ve Batı bloklarının zaman zaman savaş
        çıkarma tehditleri; bütün dünyada gerginlik yaratmıştır. Bu dönemde,
        insanlarda nükleer kıyamet paranoyası doğmuş, dünya devletleri ise bu
        iki bloktan birinin yanında yer almaya çalışmışlardır.</p>
    <p>Gerginlik hiçbir zaman "taraflar arasında" sıcak savaşa dönüşmemiş olsa
        da taraflar her anlamda birbirlerini yıpratmaya çalışmışlardır. Genel
        kabule göre, soğuk savaş Sovyetler Birliği'nin dağılması ve Berlin
        Duvarı'nın yıkılması ile sona ermiştir.</p>
    <p></p>
    <p align="center"><b>DÖNEMİ ŞEKİLLENDİREN FAKTÖRLER</b></p>
    <p align="center"><b> </b></p>
    <p>II. Dünya Savaşı tarihin gördüğü en yıkıcı savaşlardan biri olmuştur.
        Ülkeler yanmış, yıkılmış ve milyonlarca insan ölmüştü. Milletler arası
        mücadeleler, büyük devletlerin çatışması ve mahalli savaşlar, insanlığı
        zaman zaman üçüncü bir dünya savaşının eşiğine kadar getirmiştir. Böyle
        bir sıcak savaş patlak vermemiştir, fakat barış da olmamıştır. Dünya bir
        “soğuk savaş” atmosferi içinde, heyecanlı on beş yıl geçirmek zorunda
        kalmıştır.</p>
    <p>Nasıl ki, I. Dünya Savaşından sonraki dünya, 19. yüzyılın dünyasından çok
        farklı olmuş ise, 1945’ten sonraki dünya da, 1918’in dünyasından çok
        farkı bir yapıda olmuştur. Bu farklılıklar ve yeni dünyamızı
        şekillendiren faktörleri şu noktalarda toplamak mümkündür.</p>
    <p> 1) Bir kere, II. Dünya Savaşından sonra ortaya çıkan ve bu güne kadar
        devam eden milletler arası politikanın yapısı çok değişmiştir. Savaştan
        sonra dünya politikasına iki yeni kuvvet, Süper- Devlet adı verilen,
        Birleşik Amerika ile Sovyet Rusya hakim olmuştur ve bu iki kuvvetin
        üstünlüğü günümüzde de devam etmektedir. II. Dünya Savaşı’ndan sonra
        milletler arası politikanın yapısı değişmiş ve ikili bir yapı ortaya
        çıkmıştır.</p>
    <p> 2) Sovyet Rusya’nın sivrilmesinin bir mühim neticesi de, ilk defa olarak
        milletler arası münasebetlere doktrin ve ideoloji unsurunun girmesidir.
        Sovyet sistemi, dünya proleter ihtilali gibi, komünizmi bütün dünyada
        hakim kılmak isteyen bir doktrine dayandığından, savaştan sonra Sovyet
        dış politikası tamamen bu hedefe yönelmiş ve bu da milletlerarası
        politikaya doktrin ve ideoloji unsurunun girmesine sebep olmuştur.</p>
    <p> 3) Günümüz dünyasının en mühim gelişmelerinden biri de, sömürgeciliğin
        tasfiyesidir. Bir-iki yer istisna edilirse, Asya ve Afrika’daki
        sömürgelerin hepsi bugün bağımsız olmuşlardır. 1956 yılında Afrika’da
        bağımsız devlet sayısı 6 iken, bugün bunların sayısı 50’yi
        aşmaktadır. </p>
    <p>Sömürgelerin bağımsızlıklarını kazanmaları ise, daha ileride göreceğimiz
        üzere, milletler arası politikaya Üçüncü Blok, üçüncü dünya veya
        Bağlantısızlar Blok’u denen yeni bir kuvvetin girmesi neticesini
        vermiştir.</p>
    <p>4) II. Dünya Savaşı’nın en mühim neticelerinden biri de, milletler arası
        politikanın “alan genişlemesi”dir. 1945’e gelinceye kadar, milletler
        arası münasebetlerin yoğunlaştığı başlıca alan Avrupa idi. Halbuki bugün
        artık böyle değildir.</p>
    <p>Çin Halk Cumhuriyeti ve Hindistan gibi geniş ülkeli ve kalabalık nüfuslu
        iki ülkenin ortaya çıkışı ve Japonya’nın Asya’da büyük bir ekonomik
        kuvvet olarak tekrar sivrilmesi ile Asya gayet mühim bir milletlerarası
        politika alanı haline gelmiştir. Nihayet, Üçüncü Dünya Ülkelerine de
        Asya- Afrika- Latin Amerika grubu dendiğini de unutmayalım.</p>
    <p>5)Milletlerarası münasebetlerin alan genişlemesi, sadece dünyanın düzeyi
        üzerinde olmayıp, günümüzde bu münasebetler yukarıya doğruda bir alan
        genişlemesi yaparak, uzaya intikal etmişler. Bir zamanlar nasıl sömürge
        sahibi olmak büyük devlet olmanın şartı gibi telakki edilmiş ise,
        şimdide uzayın derinliklerine el atabilmek, büyük kuvvet olmanın şartı
        gibi görünmektedir.</p>
    <p>6) Günümüz dünyasının, bilhassa II. Dünya Savaşından sonra ortaya çıkan
        en mühim meselelerinden biri de, ekonomik meselelerdir. Denebilir ki,
        tarihin hiçbir döneminde ekonomik meseleler, milletlerarası
        münasebetlerde bugünkü kadar ağırlık kazanmamıştır.</p>
    <p>Bugün bütün dünya ülkeleri, siyasal kuvvet dengesi, güvenlik ve barış
        gibi meselelerden beklide çok daha fazla olarak, ekonomik kalkınma,
        ferah, daha iyi bir yaşama seviyesi gibi meselelerle yoğun bir şekilde
        meşgul olmaktadırlar.</p>
    <p></p>
    <p align="center"><b>RUS EMPERYALİZMİNİN CANLANMASI</b></p>
    <p></p>
    <p> İkinci Dünya Savaşı sonunda Birleşik Amerika ile Sovyet Rusya’nın iki
        büyük kuvvet olarak ortaya çıkmalarında, milletler arası politika
        arenasında meydana gelmiş olan boşluklar şüphesiz en büyük rolü
        oynamıştır. Savaştan önce milletler arası kuvvet dengesinin temel
        unsurlarını teşkil eden devletler, 1945 in dünyasında artık mevcut
        değildir.</p>
    <p>Komünizmin evrensel tatbikçisi olarak ortaya çıkmış bulunan Sovyet Rusya
        için bu öyle bir manzarada ki, belki tarihinin hiçbir döneminde böyle
        bir fırsat önüne tekrar çıkmayacaktır. Bu sebeple savaşın hemen
        ertesinde Sovyet Rusya’nın üç istikamette faaliyete geçtiğini görüyoruz.
        Bu üç istikametten biri Avrupa, ikincisi Orta Doğu ve üçüncüsü de Uzak
        Doğu veya Asya’dır.</p>
    <p>Anlaşmanın tasdiki tehlikeye girince Sovyetler İran’a baskı yapmaya
        başladılar. Amerika’da hem hatasını anlaşmıştı ve hem de şimdi
        Sovyetlerin savaş sonrası niyetlerini görerek Sovyetlerin karşısına
        dikilmeye karar verdi.</p>
    <p>Amerikan hükümeti, 20 Eylül 1947 de yaptığı bir açıklamada, petrol
        anlaşmasını reddetmesinden dolayı İran beklenmedik neticelerle
        karşılaşacak olursa, İran’ın toprak bütünlüğünü koruyacağı hususunda
        teminat verdi. Bunun üzerine İran Meclisi 22 Ekim 1947 de anlaşmayı
        ittifakla reddetti. Sadece 2 komünist milletvekili müspet oy
        vermişti.</p>
    <p></p>
    <p><b>A. BLOKLARIN KURULUŞU</b></p>
    <p><b> </b></p>
    <p><b>1-Doğu Bloku’nun Kuruluşu</b></p>
    <p>Sovyetler askeri işgal altında tuttukları Avrupa ülkelerinde komünist
        rejimler kurarak Sovyet Blok’unu oluşturmuştur. İşin aslı, bu ülkelerin
        Sovyet askeri işgaline girmesini bir bakıma Batılı devletler istemiştir.
        Çünkü, 1944 yazından itibaren Almanlar Rusya cephesinde geri çekilmeye
        başladıkları zaman, gerek Amerika, gerek İngiltere, Sovyet’lerin
        Almanları kendi topraklarından attıktan sonra savaştan çekilmelerinden
        endişe etmişler ve korkmuşlardır.</p>
    <p>Onlara göre, savaşın bir an önce sona ermesi için Kızılordu’nun Doğu
        Avrupa’da ilerlemesi ve Alman işgalindeki toprakları Almanlardan
        temizlemesi gerekliydi.</p>
    <p>1945 Şubatında Kırım’da Yalta’da Amerika, İngiltere ve Sovyet liderleri
        arasında yapılan toplantı sonunda yayınlanan Kurtarılmış Avrupa Hakkında
        Demeç, serbest ve demokratik seçimler için gerekli tedbirler alınıncaya
        kadar, Sovyet işgalindeki ülkelerde geçici hükümetlerin kurulmasını ve
        bu hükümetlerde bütün siyasi partilerin ve siyasi eğilimlerin temsil
        edilmesini öngörmekteydi.</p>
    <p>Esasına bakılırsa, bu ülkelerde hiçbir parti tek başına hükümeti
        kurabilecek oy gücüne sahip değildi. Gerek bu demeç dolayısıyla, gerek
        yapılan kurucu meclis seçimlerinin oy neticeleri dolayısıyla, hükümetler
        bu ülkelerde genellikle koalisyon kabineleri şeklinde kuruldu. Fakat
        dikkati çeken nokta, bu kabinelerde komünistlerin daima içişleri, adalet
        ve enformasyon bakanlıklarını almaları idi.</p>
    <p></p>
    <p><b> </b></p>
    <p><b> </b></p>
    <p><b>Komünist Partilerin Hükümetlere Hakim Olması</b></p>
    <p>Bir süre sonra komünistlerin hükümetleri tamamen ele geçirdikleri
        görüldü. Çünkü çeşitli hadiseler ve baskılar yüzünden, ara sıra da
        Sovyetlerin baskısı ile, Komünist partisinin dışındaki siyasi partiler
        hükümetlerden ayrılarak muhalefete geçtiler. Böylece hükümetler bir süre
        sonra, tamamen komünistlerden meydana gelmiş oluyordu.</p>
    <p></p>
    <p><b>Muhalefet Partilerinin Tasfiyesi</b></p>
    <p>Bu merhalenin, bilhassa 1947 yılında, yani 10 Şubat 1947 de barış
        antlaşmalarının imzasından sonra gerçekleştirildiğini görüyoruz. Çünkü
        Sovyet işgali altındaki ülkelerde barış anlaşmaları yapıldıktan sonra,
        artık Sovyet askerlerinin bu ülkelerden çekilmesi gerekiyordu.</p>
    <p>Halbuki komünist partileri iktidara sahip olmakla beraber, aynı zamanda
        komünistlerin karşısında da kuvvetli muhalefet partileri bulunuyordu.
        Sovyetler bu muhalefet partilerini tamamen bertaraf edip komünist
        rejimleri yerleştirmeden bu ülkelerden çekilmek istemediler ve bu
        sebeple 1947 Şubatından sonra bu ülkelerde muhalefet partilerinin
        tasfiyesine girişildi.</p>
    <p>Savaş sonrası dört bölgeye ayrılan Almanya’da iki ayrı devlet ortaya
        çıktı. Batılıların kurduğu Federal Almanya, Sovyetler Birliği’nin
        oluşturduğu Demokratik Almanya.</p>
    <p> Dört Bölgeye ayrılan Berlin’de Batılıların yönetimindeki Batı Berlin,
        Sovyetlerin denetimindeki Doğu Berlin olmak üzere ikiye ayrıldı.1961
        yılında da Berlin Duvarı yapıldı.</p>
    <p></p>
    <p><b>a- Doğu Bloku İçindeki Diğer Gelişmeler</b></p>
    <p>Doğu Bloku içinde komünist rejimlerin kurulması Sovyetlerin etkisi ile
        olurken Yugoslavya ve Arnavutluk’ta kendi içinden olmuştur.</p>
    <p>Çin’de II.Dünya Savaşı sonrası başlayan milliyetçilerle komünistler
        arasındaki iç mücadeleyi kazanan komünistler , yönetimi ele
        geçirmişlerdir.</p>
    <p>Kore, Yalta Konferansı’nda iki işgal bölgesine ayrılmıştı. Potsdam
        Konferansı’nda sınır 38. paralel oldu. 1948 yılında bu bölgede Sovyet
        destekli Kuzey Kore ve ABD destekli Güney Kore Devleti kuruldu.</p>
    <p>Fidel Castro, Küba’da sosyalist bir yönetim kurdu.</p>
    <p></p>
    <p><b>b- Sovyet Modeline Göre Ekonomik ve Sosyal Düzenin Kurulması</b></p>
    <p>Doğu Avrupa ülkelerinde yapılan anayasal düzenlemelerle ekonomik ve
        sosyal düzen Sovyet modeline göre kuruldu.</p>
    <p>SSCB’nin Avrupa’da egemenlik kurmaya başlaması ABD’yi harekete geçirdi.
        1947 Martında Truman Doktrini’ni ve 1947 Haziranında da Marshall
        Planı’nı uygulamaya koydu.</p>
    <p></p>
    <p><b>Kominform’un Kuruluşu</b></p>
    <p>1947 Eylül ayında Sovyet Rusya, Yugoslavya, Bulgaristan, Romanya,
        Macaristan, Polonya, Çekoslovakya, Fransa ve İtalya komünist
        partilerinin liderleri Polonya’nın Szklarsa Pareba şehrinde toplandılar
        ve yayınladıkları belgeler ile 5 Ekim 1947 de Cominform’un kurulduğunu
        ilan ettiler.</p>
    <p>Gerek belgelerde, gerek verilen demeçler ve yapılan konuşmalarda,
        Birleşik Amerika’ya, Truman Doktrini’ne ve Marshall Planına çatılması,
        Kominform’un kuruluş sebebini açıklayan bir husus olsa gerektir.</p>
    <p>Yayınlanan belgelere göre, kurulan bu milletler arası komünizm
        teşkilatının amaçları şunlardır: 1. İşçilerin yegane vatanı olarak
        Sovyetler Birliği’nin savunulması, 2. Birleşik Amerika tarafından temsil
        edilen emperyalizme karşı mücadele, 3. Bütün dünyayı kapsayacak olan bir
        Sovyetler Cumhuriyeti’nin kurulması.</p>
    <p>25 Ocak 1949’da komünist ülkeler arasında ekonomik işbirliği ve dayanışma
        amacıyla “ Comekon” kuruldu.</p>
    <p>1949’da kurulan NATO’nun etkinliğini artırması üzerine 14 Mayıs 1955’te
        komünist ülkeler arasında Varşova Paktı kuruldu.</p>
    <p>Antlaşmayı imzalayan ülkeler Arnavutluk, Romanya, SSCB, Demokratik
        Almanya, Bulgaristan, Polonya, Çekoslavakya ve Macaristan'dı. Demokratik
        Almanya Pakt'ın askeri kanadına 1956'da katıldı.</p>
    <p><b> </b></p>
    <p><b>c-Sosyalist Blokta Sarsıntılar</b></p>
    <p></p>
    <p><b> Sovyet Rusya’da İktidar Mücadelesi</b></p>
    <p>5 Mart 1953’te Stalin’in ölmesi üzerine bir iktidar mücadelesi başladı.
        Stalin’in yerine göz koyanlar, hemen bir iktidar mücadelesi içine
        girmemişler, adeta geçici bir anlaşma ile Kolektif Liderlik denen toplu
        idareyi tercih etmişlerdi. Fakat mücadele, Stalin’in 9 Martta yapılan
        cenaze töreninden sonraki günlerde ve önce alttan, sonrada açık bir
        şekilde başlayacaktır. Bu iktidar mücadelesi diğer doğu blokunda da
        sarsıntılara yol açmıştır.</p>
    <p></p>
    <p><b>SSCB-Yugoslavya İlişkileri</b></p>
    <p>Yugoslavya’nın Sovyet denetimine girmek istememesi Yugoslavya’nın 1948’de
        Kominform’dan çıkarılmasına yol açtı. Diğer doğu bloku ülkeleri de
        tehdit edince Yugoslavya Balkan Paktına girdi.</p>
    <p>1955’ten itibaren SSCB ile ilişkileri düzeldiyse de Bağlantısızlar
        Bloku’nun öncülüğünü yapacak bir dış politika izledi.</p>
    <p></p>
    <p><b>SSCB-Çin İlişkileri</b></p>
    <p>1949 yılında Çin’de komünist yönetimin kurulmasında SSCB’nin etkisi
        vardı. 1950 yılında yapılan antlaşma ve aynı yıl başlayan Kore Savaşı
        iki ülkeyi daha da yaklaştırdı. Çin BM’den çıkarılarak, onun yerine
        Tayvan alındı. Bu gelişmeler üzerine 1953 yılında Çin-SSCB dostluğu en
        üst noktaya ulaştı.</p>
    <p>SSCB – Batı ilişkilerindeki yumuşama Çin’in yalnız kalmasına ve
        dayanışmanın bozulmasına yol açtı.</p>
    <p>1960’tan sonra anlaşmazlığın nedenleri arasında liderlik kavgası,
        tarafsız ülkelerde nüfuz rekabeti, batılı devletlerle ilişkilerin şekli,
        Doğu Türkistan, Moğolistan gibi sınır bölgeleri sorunu, SSCB’nin Çin’e
        yapacağı ekonomik yardımlar sayılabilir.</p>
    <p>Çin, 1965-1966’daki Kültür İhtilali’nden sonra ABD ile ilişkilerini
        düzeltmiş, BM’ye tekrar üye olmuştur. Bu gelişmeler Doğu Bloku’nun güç
        kaybetmesine yol açmıştır.</p>
    <p></p>
    <p><b>SSCB-Macar İlişkileri</b></p>
    <p>Stalin’in ölmesinden sonra Doğu Bloku’nda ayaklanmalar hızla yayılmaya
        başladı. Macaristan’da işçiler ayaklandı. Bunun üzerine SSCB, İmre
        Nagi’yi başbakan olarak atadı. Nagi’nin komünist sistemi yumuşatması
        SSCB’nin hoşuna gitmediği için görevden alındı.</p>
    <p>Nagy’ın azli, halk ve bilhassa aydınlar tarafından tepki ile karşılandı.
        Aydınlar, yazarlar ve öğrenciler arasında birdenbire bir hürriyetçilik
        akımı başladı. Bu akımın merkezi Petöfi Kulübü idi. Petöfi Kulübü 1955
        yılında genç aydınlar tarafından kurulmuştur. Bu kulübün faaliyetleri
        her gün artarken, üyelerde sık sık Nagy’ı ziyaret ederek kendisi lehine
        açık ve gizli sempati gösterileri yapıyorlardı.</p>
    <p>23 Ekim günü Budapeşte’de büyük gösteriler başladı. Kalabalık birkaç saat
        içinde 200.000 kişiyi bulmuştu. Göstericiler eski Başbakan Nagy’ın
        evinin önüne gitti. Nagy balkona çıkıp “yoldaşlar” diye halka hitap
        etmek istediği zaman, halk “biz yoldaş değiliz” diye bağırdı. Halkın
        ellerinde taşıdığı bayrakların ortası delikti. Çünkü bayraklardaki
        orak-çekiç’i çıkarmışlardı.</p>
    <p>Bu durum karşısında Macar Komünist Partisi, 24 Ekim sabahı Nagy’ı tekrar
        başbakanlığa getirdi. Nagy hemen radyoda yaptığı bir konuşmada, kamu
        hayatının daha geniş şekilde demokratize edileceğini ve sosyalizmin
        inşasında Macar milli karakterinin göz önünde tutulacağını bildirerek,
        halktan silahlarını bırakmasını istedi. Halk bu isteğe uymadı, çünkü bu
        sırada, güya hükümetin isteği üzerine Sovyet tankları Budapeşte
        sokaklarını tutmuşlardı.</p>
    <p></p>
    <p><b>SSCB-Çekoslovakya İlişkileri ve Pilsen Ayaklanması </b></p>
    <p>Çekoslovakya’da 1967 yılında Aleksander Dubcek liderliğinde “insancıl
        komünizm” hareketi başladı. Bu hareketin amacı, Çekoslovakya’daki insan
        hürriyetini esas alan bir komünist sistemi uygulamaktı.</p>
    <p>Temel hak ve hürriyetlerin genişletilmesini amaç ediniyordu.</p>
    <p>SSCB, Varşova Paktı üyesi ülkelerin desteğini de alarak bu hareketi
        görüşmeler yoluyla engellemeye çalıştıysa da başarılı olamadı. Bunun
        üzerine Varşova Paktı Ordusu 1968’de Çekoslovakya’yı işgale başladı.
        Çeklerin “insancıl komünizmi” başarısızlıkla sonuçlandı.</p>
    <p><b> </b></p>
    <p><b>2.Batı Bloku’nun Kuruluşu</b></p>
    <p></p>
    <p><b>a. Truman Doktrini</b></p>
    <p>1946 yılında Sovyet Rusya’nın üç ana istikamette yayılma çabalarına
        giriştiğini görmekteyiz. İran üzerinden Orta Doğu petrolleri ve Basra
        Körfezi ile Hint Okyanusu, Türkiye üzerinden boğazlar, Ege denizi, Doğu
        Akdeniz ve Yunanistan üzerinden de keza Doğu Akdeniz.</p>
    <p>Dikkat edilirse bu üç istikamet geleneksel olarak İngiltere’nin Rusya’ya
        karşı 19. yy’da en hassas noktaları olmuştu. Fakat II. Dünya Savaşı
        İngiltere üzerinde öyle bir tahribat yapmıştı ki, artık İngiltere’nin bu
        bölgeleri savunmak için Sovyet Rusya’nın karşısına çıkacak hali
        yoktu.</p>
    <p>İngiltere şunu da görüyordu ki, yeniden canlanan Rus emperyalizminin
        karşısına dikilebilecek tek kuvvet Birleşik Amerika idi. Bundan dolayı
        İngiltere 1947 Şubatında Amerikan hükümetine, biri Türkiye diğeri
        Yunanistan hakkında olmak üzere iki memorandum (muhtıra) verdi.</p>
    <p>Bu memorandumlarda, Türkiye’nin Batı savunması için ehemmiyeti belirterek
        Türkiye’ye hem ekonomik hem askeri yardım yapılması gerektiği,
        İngiltere’nin bu yardımları yapamayacağı ve hatta Yunanistan’daki
        askerlerini dahi geri çekmek zorunda bulunduğu ve dolayısıyla
        sorumluluğun Amerika’ya düştüğü belirtildi.</p>
    <p>Amerika kararını vermekte gecikmedi. Başkan Truman Amerikan kongresine 12
        Mart 1947 günü gönderdiği mesajında, Türkiye ve Yunanistan’a 400 milyon
        dolarlık askeri yardım yapılması için kendine yetki verilmesini
        istedi.</p>
    <p>Bu mesajda Türkiye’nin toprak bütünlüğünün korunmasının Orta Doğu
        düzeninin korunması için bir zaruret olduğu belirtiliyor ve Türkiye ile
        Yunanistan’ın durumlarının birbirine bağlılığı şöyle ifade ediliyor:</p>
    <p>“Eğer Yunanistan silahlı bir azınlığın kontrolü altına düşerse, bunun
        Türkiye için neticeleri çok ciddi olur. Böyle bir halde karışıklık ve
        düzensizlik bütün Orta Doğu’ya yayılabilir.”</p>
    <p>Amerikan kongresi 22 Mayısta Yunanistan’a 300 milyon ve Türkiye’ye de 100
        milyon dolarlık bir askeri yardım yapılmasını kabul etti.</p>
    <p>Amerika’nın Truman Doktrini ile amacı Sovyet Rusya’nın yayılma
        alanlarındaki ülkelerden olan Türkiye ve Yunanistan’a destek olarak
        onların Rus etkisi ve güdümüne girmelerini engellemektir.</p>
    <p></p>
    <p><b>b. Marshall Planı</b></p>
    <p>Amerika, Batı Avrupa’nın ekonomik sıkıntılarına yardımcı olmak için her
        şeyi yaptı. Amerika’nın 1945 Haziranı ile 1946 sonu arasında Batı
        Avrupa’ya yaptığı ekonomik yardım 15 milyar dolar olmuş, fakat bu yardım
        bütçe açıklarının kapanması, ithalat için kullanılması gibi, paranın
        verimli olmayan ve gidip de gelmeyeceği alanlara harcanmıştı. Bu işin
        sonu yoktu. Bu sebeple Amerika Avrupa’ya yapacağı yardım için başka bir
        formül aradı ve bu formül Dışişleri bakanı George Marshall’ın 5 Haziran
        1947 günü Harvard Üniversitesi’nde verdiği bir nutukta açıklandı.</p>
    <p>Buna göre, Avrupa ülkeleri her şeyden önce kendi aralarında bir ekonomik
        iş birliğine girişmeliler ve birliklerinin eksikliklerini kendileri
        tamamlamalılar. Bu genel işbirliği sonunda bir açık ortaya çıktığında
        Amerika bu açığın kapatılması için yardım etmeli. Bunun içinde önce bir
        işbirliği programı yapılmalıydı.</p>
    <p>12 Temmuzda İngiltere, Fransa, Belçika, İtalya, Portekiz, İrlanda,
        Yunanistan, Türkiye, Hollanda, Lüksembourg, İsviçre, İzlanda, Avusturya,
        Norveç, Danimarka ve İsveç’in katılması ile toplanan 16’lar konferansı
        22 Eylülde, Amerika’ya sunulmak üzere bir Avrupa Ekonomik Kalkınma
        programı hazırladı.</p>
    <p>Bu program üzerine Amerika 3 Nisan 1948 de Dış Yardım Kanununu çıkardı.
        Amerika bu kanuna dayanarak daha ilk yılında 16’lara 6 milyar dolarlık
        bir ekonomik yardım yaptı. Bu yardımlar daha sonraki yıllarda da devam
        edecektir. </p>
    <p></p>
    <p><b>Batı Avrupa Birliği</b></p>
    <p>Komünistlerin Çekoslovakya’da iktidarı ele geçirmeleri, Sovyet Rusya’nın
        niyeti bakımından Batılılar için bir alarm oldu. </p>
    <p>Bu durum içinde, İngiltere ve Fransa ile, Benelux grubu denen Belçika,
        Hollanda ve Lüksembourg arasında, 4 Mart 1948 de Brüksel’de başlayan
        toplantı, 17 Mart 1948 de Batı Avrupa Birliği’ni kuran bir antlaşmanın
        imzası ile sona erdi.</p>
    <p>Bu antlaşmaya göre, beş devlet aralarındaki her türlü işbirliğinden
        başka, taraflardan biri Avrupa’da bir silahlı saldırıya uğradığı
        taktirde, diğerleri her türlü vasıtalarla onun yardımına
        gideceklerdi.</p>
    <p></p>
    <p><b>Berlin Buhranı</b></p>
    <p>1948 yılı gelişmeleri içinde en mühim hadise Berlin Buhranı dediğimiz ve
        Sovyetlerin Batılıları Berlin’den çıkarmak için giriştikleri teşebbüs
        neticesinde ortaya çıkan buhrandır.</p>
    <p>II. Dünya Savaşından sonra, Almanya’nın tümünde yapıldığı gibi, Berlin
        şehri de dört işgal bölgesine ayrılmıştı. Fakat ne var ki, Berlin şehri
        Almanya’nın Sovyet işgal bölgesi içinde bulunuyordu. Batılıların Berlin
        de ki işgal bölgeleri ile Almanya’da ki işgal bölgeleri arasındaki
        ulaşım, Sovyet işgal bölgesinden geçerek yapılmakta idi.</p>
    <p>Batılıların Sovyet işgal bölgesindeki Berlin de bulunmaları Batılılara
        birçok yararlar sağladığı kadar, Sovyetlerinde canını sıkmakta idi. Bu
        durum Sovyetlerin kendi işgal bölgeleri içindeki hareket serbestisini
        kısıtlamakta idi.</p>
    <p>Sovyetler nihayet Batılıları Batı Berlin’den atmaya karar verdiler ve
        Batı Almanya ile Batı Berlin arasındaki her türlü ulaşıma önce
        kısıtlamalar koydular ve 1848 Mart ayından itibaren de bütün ulaşımı
        kestiler. Ayrıca Berlin’in elektrik santraline el koyarak Batı Berlin’in
        elektriğini dahi kestiler. Batı Berlin’de 2 milyon kadar insan
        yaşamaktaydı ve bunların beslenmesi gerekiyordu.</p>
    <p>Bu durum Sovyetlerle müttefikler arasında büyük bir gerginlik doğurdu.
        Amerika gücünü ortaya koyarak, kurduğu bir “hava köprüsü” ile her gün
        Batı Berlin’e günde 3-4 bin ton yiyecek ve yakacak taşımaya başladı.
        Amerika havalarda üstün olduğu için Sovyetler karşı çıkmaya cesaret
        edemedi. Amerika ve Batılılar Batı Berlin’den çıkmamaya kararlı idi.</p>
    <p><b> </b></p>
    <p><b>c. NATO’nun Kuruluşu</b></p>
    <p></p>
    <p>Marshall Plan’ı ve Truman Doktrin’i, Sovyetlerin Orta Doğu ve Avrupa’da
        girişmiş oldukları yayılma faaliyetlerine karşı Birleşik Amerika’nın
        almış olduğu ilk tedbirlerdir. Fakat 1948 Berlin Buhranı Amerika’ya şunu
        gösterdi ki, dünyanın yeni bir barış düzenine kavuşturulması için artık
        Sovyetlerle bir işbirliği yapma imkanı kalmamıştır. Çünkü şimdi
        Sovyetler, bir barış düzeninin kurulmasından ziyade mümkün olduğu kadar
        geniş alanları komünist kontrolü altına sokmanın çabası içindedir.</p>
    <p>İşte bu netice, Amerika’yı Sovyetlere karşı “Durdurma” politikası
        takibine götürmüştür. Yani Amerika bundan sonra Sovyet yayılmasını
        durdurmak için gerekli tedbirleri alacaktır ki, bu tedbirlerin en
        etkilisi 4 Nisan 1949 da kurulan NATO veya Kuzey Atlantik İttifakı
        olacaktır.</p>
    <p>4 Nisan 1949 da on Batı Avrupa ülkesi ile Amerika Birleşik Devletleri ve
        Kanada’nın katılımı sonucu, toplam on iki ülkenin imzaladıkları bir
        anlaşma ile kurulmuştur NATO. 1952 yılında Türkiye ve Yunanistan, 1955
        yılında Federal Almanya, 1982 yılında İspanya örgüte üye olmuşlardır.
        Nihayet 1997 Madrid Zirvesi ile birlikte de Çek Cumhuriyeti, Macaristan
        ve Polonya örgüte üye olmuşlar, böylece üye sayısı on dokuza
        ulaşmıştır.</p>
    <p></p>
    <p><b>d. Avrupa Konseyi</b></p>
    <p><b> </b></p>
    <p>İngiltere, Fransa, Belçika, Hollanda, İtalya, İrlanda, Danimarka,
        Lüksemburg, Norveç ve İsveç 5 Mayıs 1949’da Londra’da Avrupa Konseyi’ni
        kurdular. Konseyin çalışma alanları, insan hakları, medya, hukuk
        işbirliği, sosyal dayanışma, sağlık, eğitim, kültür, spor, gençlik vb.
        olarak belirlenmiştir. Türkiye, Konseye 8 Ağustos 1949’da üye
        olmuştur.</p>
    <p></p>
    <p><b>e. Avrupa Ekonomik Topluluğu</b></p>
    <p></p>
    <p>Avrupa Kömür Çelik Topluluğunu 18 Mayıs 1951de kuran altı üye (Belçika,
        Federal Almanya, Fransa, İtalya, Lüksemburg ve Hollanda) 25 Mart 1957de
        kısaca Roma Antlaşması olarak anılan Avrupa Ekonomik Topluluğunu kurdu.
        AET, resmen 1958 yılının başında faaliyete geçti. Daha sonra Avrupa
        Topluluğu olarak anılan bu birlik, Avrupa Kömür Çelik Topluluğu, EURATOM
        ve AETden kuruludur.</p>
    <p>Avrupa Topluluğunun merkezi Brükseldir. 1 Temmuz 1987 tarihli Tek Avrupa
        Senedi ile Roma Antlaşması önemli ölçüde değiştirilmiştir. 1991´de
        imzalanan Maastricht Antlaşması ile Topluluk´a Avrupa Birliği adı
        verilmiş ve Roma Antlaşması ikinci defa değişikliğe uğratılmıştır.</p>
    <p>Topluluğun hedefi, ekonomik ve parasal birliğin oluşturulmasıdır. Bu
        çerçevede üye ülkeler arasında malların, hizmetlerin, sermaye ve
        işgücünün serbest dolaşımının sağlanması, tek para biriminin kabul
        edilmesi, ortak para politikasının uygulanması ve ekonomi
        politikalarının uyumu amaçlanmaktadır.</p>
    <p>Topluluğun temel organları; Avrupa Parlamentosu, Topluluk Konseyi,
        Topluluk Komisyonu, Adalet Divanı, Ekonomik ve Sosyal Komite ile
        Bölgeler Komitesi´dir. Bunların yanı sıra Avrupa Yatırım Bankası, Avrupa
        Para Enstitüsü ve Sayıştay gibi yardımcı kurumları bulunmaktadır.</p>
    <p align="center"></p>
    <p align="center"><b>B. PAYLAŞILAMAYAN ORTA DOĞU</b></p>
    <p></p>
    <p>Stalin’in ölümünden sonra sosyalist blok içinde bu sarsıntılar ve
        çatışmalar olmakla birlikte, 1955 yılından itibaren Soğuk Savaş veya
        Doğu-Batı çatışmaları Orta Doğu bölgesine intikal etti. Sovyetler bir
        yandan blok içi meselelerle uğraşırken, öte yandan da Orta Doğu
        bölgesinde Batı Blok’u ile çatışma içine girmekten kaçınmadılar. Bu da
        1960 yılına kadar sürecek bir dizi buhranlar, bunalımlar dönemini
        açacaktır.</p>
    <p> Yalnız yine belirtelim ki, Avrupa’da NATO’nun kurulması üzerine
        Doğu-Batı çatışmalarını Uzak Doğu’ya aktaran Sovyet politikası olduğu
        halde, Orta Doğu çatışmaları için aynı şeyi söylemek mümkün değildir.
        Orta Doğu hadiseleri ve gelişmeleri, Sovyet Rusya’nın kontrol ve iradesi
        dışında ortaya çıkmış, fakat bu gelişmeler, Rusya’ya ta Deli Petro
        zamanından beri Orta Doğu’ya girmek için aradığı fırsatı vermiştir.</p>
    <p> Orta Doğu gelişmelerinin başlangıç ve ağırlık noktasını, bir bakıma
        mihverini, 1948 yılında İsrail’in bağımsız bir devlet olarak kuruluşu
        teşkil eder. İsrail Devleti’nin kuruluşuna karşı Arap Dünyası’nın
        tepkileri ve maalesef peş peşe yaptığı hatalar, Orta Doğu’da buhranların
        ve krizlerin günümüze kadar uzamasına sebep olmuştur. Bu sebeple, önce
        İsrail Devleti’nin kuruluşunu ele almak zorundayız.</p>
    <p></p>
    <p><b>1.İsrail’in Kuruluşu ve Arap-İsrail Savaşı (1948-49)</b></p>
    <p></p>
    <p>I. Dünya Savaşı sonunda İngiltere’nin mandasına verilen Filistin,
        Yahudilerle Araplar arasındaki çatışmalar yüzünden İngiltere’nin başına
        dert olmuştu. İki savaş arası dönemde İngiltere’nin Araplarla Yahudileri
        uzlaştırmak için harcadığı çabalar bir netice vermediği gibi, Filistin
        topraklarını bu iki millet arasında taksim etmek istemesi de bir çözüme
        ulaşmadı.</p>
    <p>Yalnız ne var ki, İngiltere Filistin’de ki durumun daha kötüye gitmesini
        önlemek için 1939 yılında, Filistin’e yapılacak Yahudi göçlerini çok
        sınırladı. Fakat bu sefer Avrupa’nın çeşitli yerlerinden Yahudiler
        Filistin’e kaçak olarak girmeye başladılar. Bu kaçak göçleri Haganah
        adlı gizli bir teşkilat organize ediyordu. Filistin’de ki İngiliz
        kuvvetleri bu kaçak göçleri önlemeye çalışınca İngiliz askerleri ile
        Yahudiler arasında silahlı çatışmalar çıktı. Bu çatışmalarda Irgun adlı
        Yahudi tedhiş teşkilatı aktif bir rol oynamakta idi.</p>
    <p>B.M. kararı üzerine İngiltere yaptığı bir açıklamada, 15 Mayıs 1948 den
        itibaren Filistin’de ki bütün kuvvetlerini çekeceğini ilan etti ve Nisan
        1948 den itibaren kuvvetlerini çekmeye başladı. Bu çekme işinin
        tamamlanmasından bir gün öncede, David Ben Gurion başkanlığında 14 Mayıs
        1948 günü Tel-Aviv’de toplanan Yahudi Milli Konseyi, İsrail Devleti’nin
        kuruluşunu ilan etti.</p>
    <p>Orta Doğu’da güçlükle sağlanabilen barış, İsrail’le komşu Arap ülkeleri
        arasında 1948-49 da, 1956 da ve 1967 de patlak veren üç savaş ile
        bozuldu. Her üç savaşta da Yahudiler Arapları yendi.</p>
    <p>İsrail Devleti kurulur kurulmaz, Mısır, Ürdün, Suriye, Lübnan ve Irak
        orduları 15 Mayıs’tan itibaren İsrail’in üzerine yürümeye başladılar.
        Birinci Arap- İsrail savaşı başlamıştı. İşin ilginç tarafı, Amerika yeni
        İsrail devletini 14 Mayıs günü tanıdığı halde, Sovyet Rusya Arap İsrail
        savaşının çıkmasından iki gün sonra tanıdı.</p>
    <p>Yani Sovyetler açıkça Araplara karşı cephe almış oluyorlardı. Kaldı ki,
        bununla da yetinmediler. İngiltere ve Amerika, savaş çıkar çıkmaz
        Filistin kıyılarını abluka altına alıp, Filistin’e silah sevkiyatına
        ambargo koydukları halde, Sovyetler, kurdukları bir hava köprüsü
        vasıtası ile Çekoslovakya’dan Yahudilere hafif toplar ve otomatik
        silahlar sevk etmeye başladı.</p>
    <p>Arap - İsrail savaşı bir yıl kadar sürdü, İsraillin ancak 75.000 kişilik
        muntazam bir ordusu olmasına ve beş Arap devletinin saldırısına
        uğramasına rağmen, Araplar her yerde ağır yenilgiye uğradılar. İçlerinde
        en iyi dövüşeni Ürdün ordusu oldu.</p>
    <p>Savaş çıktığı andan itibaren Birleşmiş Milletlerde bir ateşkes sağlamak
        için taraftar arasında aracılık çabalarına girişti. Bu çabalara,
        Arapların beceriksizliği ve yenilgileri de eklenince, Arap ülkeleri için
        İsrail ateşkes imzalamaktan başka çare kalmadı.</p>
    <p>İsrail Mısır ateşkes anlaşması 24 Şubat 1949 da Rodos’ta, İsrail- Lübnan
        ateşkes anlaşması 23 Mart 1949 da Ras-en-Nakura’da, İsrail-Ürdün
        ateşkesi 3 nisan 1949 da Rodos’ta ve İsrail-Suriye ateşkesi de 20 Temmuz
        1949 da Manahayim’de imzalandı. Irak’ın İsrail ile sınırı olmadığı için
        her hangi bir ateşkes anlaşması imzalaması da söz konusu olmadı.</p>
    <p></p>
    <p><b>2. Eisenhower Doktrini</b></p>
    <p>Başkan Eisenhower, 5 Ocak 1957 de Kongreye gönderdiği ve Eisenhower
        Doktrini adını alan mesajda bütün bu hususları açıkladıktan sonra,
        Kongre’den şu hususlarda kendisine yetki verilmesini istiyordu.</p>
    <p>1) Bağımsızlığını korumak için ekonomik kalkınma çabası içine giren Orta
        Doğu ülkelerine ekonomik yardım yapmak.</p>
    <p>2) Bunlardan isteyen ülkelere askeri yardım yapmak.</p>
    <p>3) Bu ülkelerin istemeleri şartı ile “milletler arası komünizmin kontrolu
        altında bulunan bir ülkeden gelecek açık silahla saldırılar karşısında”,
        Amerikan silahlı kuvvetlerinin kullanılması.</p>
    <p>Bu amaçlarla Başkan Eisenhower, Kongreden, üç yıl süre ile, her yıl 200
        milyon Dolar harcama yetkisi istemekteydi.</p>
    <p>Eisenhower Doktrini iki bakımdan Amerikan dış politikası için mühim bir
        gelişmeyi ifade etmekteydi. Birincisi, Amerika’nın orta doğu ile
        bağlantı alanını bir hayli genişletmesidir. Her ne kadar Amerika Orta
        Doğu ile ilgisini ilk defa Truman Doktrini ile göstermiş ise de, Truman
        Doktrini sadece Türkiye ve Yunanistan’a ve yine sadece askeri yardım
        yapılmasını öngörmekteydi.</p>
    <p>Halbuki Eisenhower Doktrini, bütün bir Orta Doğu bölgesini içine alıyor
        ve Amerikan askerinin kullanılması sureti ile bölgedeki ülkelerin
        komünizme karşı savunulmasını da üzerine alıyordu.</p>
    <p>Eisenhower Doktrini karşısında Orta Doğu ikiye ayrılmıştır. Bu doktrini
        kabul ettiğini ilk ilan eden, 6 Ocak’ta Lübnan’a olmuştur. Lübnan bu
        hareketi ile şimdiye kadar takip ettiği tarafsızlık politikasını terk
        etmiş oluyordu.</p>
    <p>Lübnan’ın arkasından Pakistan, Irak, Türkiye ve Yunanistan Eisenhower
        Doktrini kabul ettiklerini açıkladılar. Bunlardan sonra Afganistan,
        Lidya, Tunus ve Fas en sonunda İsrail bu Doktrini kabul ettiklerini
        bildirdiler.</p>
    <p>Buna karşılık, ilk şiddetli tepki Mısır’dan geldi. Arkasından Suriye bu
        tepkiye katıldı. Bu iki devleti ise Ürdün ve Suudi Arabistan takip etti
        ise de birkaç hafta sonrada Suudi Arabistan tutumunu değiştirerek,
        Eisenhower Doktrini “iyi ve müsbet” bulduğunu bildirdi. Çünkü Suudi
        Arabistan, İsrail konusunda bu devletlerle beraber gitmeye hazırdı;
        lâkin Sovyetler konusunda bu devletlerle bir adım bile atmamaya kararlı
        idi.</p>
    <p>Tabiat ile Sovyetlerde büyük tepki gösterdiler. 7 Ocak’ta yayınladıkları
        resmi bildiride, Eisenhower Doktrini, “Orta Doğu ülkelerini esaret
        altına alma amacını günden bir tedbir”, “Amerikan tekelci kapitalizminin
        militarist çevrelerinin Orta Doğu işlerine kaba bir mücadelesi” olarak
        nitelemişlerdir.</p>
    <p>Bunun arkasından 11 Şubatta Amerika, İngiltere ve Fransa’ya verdikleri
        notlarda, Orta Doğu için bir barış planı ortaya attılar. Buna göre,
        bölgede ittifak blokları kurulmayacak, yabancı askerler geri çekilecek,
        yabancı üsler tasfiye edilecek ve bölgenin içişlerine karışılmayacaktı.
        Bölge ülkelerine silah satılmayacaktı.</p>
    <p></p>
    <p align="center"><b>C.UZAK DOĞU’DA ÇATIŞMA</b></p>
    <p align="center"></p>
    <p>Avrupa’da NATO’nun ve dolayısı ile Doğu ve Batı blokları arasında
        dengenin kurulması üzerine, bu iki blok arasındaki çatışmalar ve soğuk
        savaş gelişmeleri, Avrupa’dan Uzak Doğuya intikal etmiştir. Yani
        Sovyetler yayılma faaliyetlerini Uzak Doğu’ya intikal ettirmiştir.</p>
    <p><b> </b></p>
    <p><b>1-Çin Halk Cumhuriyeti’nin Kuruluşu (1949)</b></p>
    <p>Binlerce yıl süren hanedanlar ardından, 20. yüzyılın başında cumhuriyet
        yönetimine geçen Çin'de 1949'da Komünist Parti ve Mao Zedong öncülüğünde
        Çin Halk Cumhuriyeti ilan edildi.</p>
    <p>Bu tarihe kadar ülkeyi yöneten Çan Kay-Şek'in yönetimden isimlerle
        Tayvan'a kaçması, günümüzde hala süren Tayvan sorununun da başlangıcı
        oldu.</p>
    <p>Stalin'in ölümüyle ülkede bir süre daha özgürlükçü bir atmosfer hakim
        oldu. Ama zamanla Mao eleştirilere kapalı ve yoldaşlarına güvenmez bir
        çizgi çizmeye başladı.</p>
    <p>-SSCB ile 30 yıllık dostluk antlaşması imzalandı</p>
    <p> -1956 Süveyş Krizinde Batılara karşı Mısır’ı destekledi</p>
    <p> -Vietnam Savaşı’nda Komünist Kuzey Vietnamlıları destekledi.</p>
    <p> -1972 yılında BM’ye tekrar üye oldu.</p>
    <p></p>
    <p><b>2-Uzak Doğu’da Hakimiyet Mücadeleleri</b></p>
    <p><b> </b></p>
    <p><b>a- Kore Savaşı (1950-1953)</b></p>
    <p> 1945 Mayısında Amerika ile Sovyet Rusya arasında yapılan bir anlaşmaya
        göre, savaş bittikten sonra Kore, Amerika, Rusya, İngiltere ve Çin’in
        ortak vesayeti altına konacaktı. 1945 Temmuzunda ki Potsdam
        Konferansı’nda da Sovyet Rusya Uzak Doğu Savaşına katılmaya karar
        verince, askeri harekat bakımından Kore toprakları 38. enlem çizgisi ile
        ikiye ayrıldı ve bu çizginin kuzeyi Sovyet, güneyi de Amerikan askeri
        harekat sahası olarak kabul edildi. Sovyetlere göre Amerika’yı Asya
        kıtasından atmak zamanı gelmişti. Hem bu yapıldığı taktirde, Amerika’nın
        Japonya’dan da atılması kolaylaşabilirdi.</p>
    <p>İşte bu sebeplerden dolayı, Moskova’nın talimatı ile Kuzey Kore
        kuvvetleri 25 Haziran 1950 sabahından itibaren Güney Kore’ye karşı
        saldırıya geçti. Bu açık saldırganlık karşısında Amerika, Birleşmiş
        Milletleri harekete geçirdi. Güvenlik konseyi, Birleşmiş Milletler
        Antlaşması hükümleri gereğince, Güney Kore’nin yardımına gönderilmek
        üzere, çeşitli milletlerin askerlerinden meydana gelen, fakat esas yükü
        Amerika’nın sırtlandığı bir Birleşmiş Milletler Kuvveti teşkil etti. Bu
        kuvvetin komutanlığına Amerikalı general MacArthur getirildi. </p>
    <p>Türkiye, Birleşmiş Milletler kuvvetine bir tugaylık bir kuvvetle katıldı.
        Milli Mücadeleden beri muharebe alanlarına girmemiş olan Türk askeri,
        Kore Savaşı’nda gerçekten destan denebilecek kahramanlık örnekleri
        vermiştir. Kore’de akan Türk kanı ve Türk kahramanlığı, Türkiye’nin 1951
        yılında NATO’ya alınmasında çok mühim bir rol oynamıştır.</p>
    <p> Kore Savaşı’nı sona erdirecek mütareke görüşmeleri, 1951 yılı Temmuzunda
        başladı. Mütareke teklifi Kuzey Kore’den geldi. Mütareke görüşmeleri iki
        yıl sürdü ve bu görüşmeler sırasında da çarpışmalar devam etti. Nihayet,
        Sovyet lideri Stalin’in 1953 Martında ölmesi ve içerideki iktidar
        mücadelesi dolayısıyla, Sovyet Rusya mütarekeye razı oldu ve mütareke
        anlaşması 27 Temmuz 1953 de Panmunjom’da imzalandı. Gerek mütareke
        görüşmelerine, gerek mütarekenin imzasına “gönüllüler” adına Çin Halk
        Cumhuriyeti de katılmıştır.</p>
    <p>Panmunjom mütarekesi ile Kuzey ve Güney Kore arasında sınır yine 38.
        enlem çizgisi oluyordu. Değişen bir şey yoktu. Fakat Sovyetler de
        Amerika’yı Kore’den çıkaramayacaklarını anlamışlardı.</p>
    <p></p>
    <p><b>Kore Savaşı'nda Türkiye </b></p>
    <p>Sovyet baskısına karşı müttefikler arayan ve bu sebeple NATO'ya girmek
        isteyen Türkiye, bu isteklerini daha kolay elde etmek ve Amerika'ya
        yakınlaşmak amacıyla Kore Savaşı'na bir tugay yollamıştır.</p>
    <p>Tuğgeneral Tahsin Yazıcı komutasındaki 259 subay, 18 askeri memur, 4
        sivil memur, 395 astsubay, 4414 erbaş ve er olmak üzere 5090 kişilik 1.
        Türk tugayı, 17 Eylül 1950'de İzmir'den hareket ederek 12 Ekim 1950'de
        öncü takım Pusan limanına ulaştı ve 17 Ekim'de ana birliği de Pusan'dan
        karaya çıktı. Aynı gün Pusan'dan hareket ederek 20 Ekim'de Taeg'a varıp
        Birleşmiş Milletler ordularına iştirak etti. 10 Kasım'da Taeg'dan
        hareket ederek 21 Kasım'da Kunuri'ye vararak Amerikan 9. Kolordusu'nun
        sağ kanadında konuşlandırıldı.</p>
    <p>Kore Savaşı'nda çok kiritik noktalarda görevler üstlenen Türk Tugayı 6
        Ocak 1951'de Chonan'da 20 gün ihtiyatta kaldıktan sonra savunma
        mevziinin bir bölümünü elde geçirmekle görevlendirildi. Bu görev için 24
        Ocak'ta Chonan'dan hareket eden Türk Tugayı'nın yapacağı muharebenin
        mahiyeti, düşman mevziine cepheden taarruz etmekti ve netice süngü ile
        alınacaktı. Sonuçta 26 Ocak 1951'de Kumyangjangni kasabası, 156 rakımlı
        tepe ve 25 Ocak 1951’de de düşmanın direniş gösterdiği 185 rakımlı tepe
        ele geçirildi. Bu başarılı muharebelerinden dolayı Türk Tugayı'na
        Amerikan Kongresince Mümtaz Birlik Nişanı ve beratı verildi. Ayrıca Türk
        Silahlı Kuvvetlerine Güney Kore Cumhurbaşkanlığı Birlik Nişanı
        verildi.</p>
    <p></p>
    <p><b>b- Güneydoğu Asya Antlaşma Teşkilatı (SEATO)’nın Kuruluşu (1954)</b>
    </p>
    <p><b> </b>Amerika'nın bu bölgeyi korumak istikametinde attığı ilk adım,
        şimdi tam bağımsızlıklarını kazanmış bulunan Tayland, Laos, Kamboçya ve
        Güney Vietnam'a askeri ve ekonomik yardımlarını arttırmak oldu. İkinci
        adım, SEATO veya Manilla Paktı denen Güney-Doğu Asya Antlaşma Teşkilatı
        (South East Asia Treaty Organization)nın kurulmasıdır. Bu kollektif
        savunma sistemi, Eylül 1954 de, <b>Amerika İngiltere ve Fransa</b> ile,
        Uzak Doğu ülkelerinden <b>Yeni Zelanda, Avustralya, Filipinler, Tayland
            ile Pakistan'ın</b> katılması ile kurulmuştur. İttifakın sorumluluk
        alanı, imzalayan ülkelerin Asya toprakları ile 21'inci enlemin güneyinde
        kalan Güney Batı Pasifik bölgesi idi ki İngiltere'nin Singapore'daki
        deniz üssü de bu savunma alanı içine bu suretle girmiş oluyordu.</p>
    <p></p>
    <p align="center"><b>D. ASYA VE AFRİKA’NIN KURTULUŞU</b></p>
    <p align="center"><b> </b></p>
    <p align="center"><b> </b></p>
    <p><b>1. Güney Asya'daki Gelişmeler: </b></p>
    <p><b>Hindistan - Pakistan:</b></p>
    <p>Hindistan Yarımadası'nda, sömürgeci İngiltere'nin egemenliğine karşı ilk
        hareketler, İngiltere'de okuyan Hint aydınlan tarafından başlatıldı. 20.
        yüzyılın başlarında, yerel yönetimlerde Hintliler söz sahibi olmaya
        başladılar. Hindistan'ın kurtuluşunu sağlama çalışmaları, 1917'de Gandhi
        (1869-1948)'nin ortaya çıkması ve ulusçuluğun daha da güçlenmesi ile
        hızlandı.</p>
    <p>Gandhi, bağımsızlık mücadelesini sessiz bir savaşla, protesto
        yöntemleriyle yürütmekten yanaydı. Örnek olarak, İngiliz mallarını
        boykot etme, "Silahsız itaatsizlik" kampanyaları gibi... İngilizler,
        Gandhi'nin siyasi düşüncelerinden ve giriştiği hareketlerden dolayı, onu
        birçok defa hapse attılar. Ancak Gandhi, her hapse girişinde açlık grevi
        yaparak, bütün dünyanın dikkatini üstüne çekerek, hapisten kurtuldu.
        İngiltere, gelişen olaylar üzerine, 1935 yılında Hindistan'a yeni bir
        anayasa verdi. Bununla, eyaletlerde bütün yönetim yetkileri Hintli
        yönetilcilere ve bakanlara bırakıldı, 30 milyon kadar Hintliye seçim
        hakkı tanındı.</p>
    <p>Bu sıralarda Hindistan'daki Müslümanlar da, Hindu egemenliğinin
        kültürlerini ve özgürlüklerini zedelediğini ileri sürmeye ve
        Hintlilerden ayrı bir devlet kurmak istediklerini belirtmeye başladılar.
        23 Mart 1940'da Lâhor'da toplanan "Müslümanlar Birliği Cemiyeti
        Kongresi", Hindulardan tamamen ayrı bağımsız bir Pakistan Devleti
        kurulmasını kararlaştırdı. Bu hareketin önderliğini ise Muhammet Ali
        Cinnah yapmaktaydı. İngiltere, Hindistan'daki bu bağımsızlık
        hareketlerini yıllarca oyaladı ve İkinci Dünya Savaşı'nda da
        Hintlilerden geniş ölçüde asker alarak yararlandı. Savaştan sonra,
        1945'te, Anayasa yapılmasını, Kurucu Meclis kurulmasını ve Pandit Nehru
        başkanlığında da bir geçici hükümet kurulmasını kabul etti. 1946'da,
        Hint Yarımadası'nda Hindistan ve Pakistan adlarıyla iki bağımsız
        dominyon kurulmasını kararlaştırdı. İngiliz Parlamentosu, hükümetin bu
        kararını 18 Temmuz 1947'de onaylayarak yürürlüğe koydu. Bunun üzerine
        İngilizler, 14 Ağustos 1947'de, Hint Yarımadası'nın kuzeyinden
        askerlerini çektiler. Bu suretle, Hindistan'ın Müslüman çoğunluğa sahip
        bölgeleri, İngiliz Uluslar Topluluğu (Commonwealth) içinde ve dominyon
        statüsünde Pakistan adıyla bağımsız bir devlet oldu. Ancak bu devlet,
        Kuzey Hindistan'ın Doğu ve Batısında, birbirlerinden çok uzakta bulunan
        iki bölümün birleşmesinden meydana geliyordu. (Pakistan'ın bu durumu
        1971 yılına kadar sürdü. Bu tarihte, Pakistan ile Bangladeş olmak üzere
        iki ayrı devlete ayrıldı).</p>
    <p>İngiltere, 15 Ağustos 1947'de de, Hint Yarımadası'nın diğer bölgelerinden
        çekildi. Böylece Hindistan bağımsızlığını kazandı ve İngiliz Uluslar
        Topluluğu'nun bir üyesi oldu.</p>
    <p><b>Seylan, Birmanya ve Malezya İngiltere’den; Endonezya Hollanda’dan;
        Vietnam, Laos ve Kamboçya Fransa’dan bağımsızlıklarını
        kazanmışlardır.</b></p>
    <p>Bölge ülkeleri Soğuk Savaş Dönemindeki siyasi şartlara bağlı olarak
        farklı bloklarla ilişki kurmuşsa da kendi aralarındaki sorunların
        çözümünde büyük güçlerin müdahalesini dengelemek siyasi, ekonomik ve
        ticari alanda iş birliğini sağlamak amacıyla ASEAN (Güneydoğu Asya
        Milletleri Birliği)’ı kurdu.(8 Ağustos 1967) Filipinler, Malezya,
        Tayland, Endonezya ve Singapur’un kurduğu bu teşkilata daha sonra
        Brunei, Vietnam, Laos, Birmanya ve Kamboçya dahil olmuştur.</p>
    <p align="center"><b> </b></p>
    <p align="center"><b>2-Afrika’daki Gelişmeler</b></p>
    <p>Afrika’daki sömürgeciliğin sona ermesi, İtalyanların Etiyopya ve
        Libya’dan çıkarıldığı 1940’lı yıllarda başladı. Bağımsızlıklarını
        kazanan ülkeler, Doğu-Batı mücadelesinde her iki blok dışında kalarak
        ekonomik kalkınmayı hedeflemişlerdir.</p>
    <p> Fransızlar, 1956 yılında ülkeyi boşaltmak ve Tunus'u bağımsız bir devlet
        olarak tanımak zorunda kalmışlardı. Tunus Kurucu Meclisi, 1957'de de
        krallığı kaldırarak cumhuriyeti ilan etmiştir.</p>
    <p>Fransa Mart 1956'da, bundan bir ay sonra da İspanya, Fas'ın
        bağımsızlığını tanıdılar ve ülkeden çekilmeye karar verdiler. Eylül
        1961'e kadar da İspanyol ve Fransız birlikleri Fas'tan çekildi. Böylece
        Fas bağımsızlığına kavuşmuş oldu.</p>
    <p>1945’ten itibaren Cezayir halkının Fransızlara karşı yaptıkları mücadele
        değişik dönemlerde şiddetlenerek 1962 yılına kadar sürdü. 18 Mart
        1962'de, Fransa ile sürgündeki Cezayir Hükümeti arasında Evian
        Sözleşmesi yapılarak savaşa son verildi. Bununla, Cezayirlilere kendi
        geleceklerini tayin haki verildi. 8 Nisan 1962'de yapılan referandumla
        da, Fransa halkı, de Gaulle'ün Cezayir'e bağımsızlık verme planını kabul
        etti. Bundan sonra 1 Temmuz 1962'de, Cezayir'de bir referandum yapıldı
        ve halkın çok büyük kısmı bağımsız bir devletin kurulmasını istedi.
        Bununüzerine, 3 Temmuz 1962'de, Cezayir'in bağımsızlığı ilan edildi.
        Böylece uzun ve çetin bir mücadelenin sonunda Cezayir Devleti kurulmuş
        oldu.</p>
    <p>1912 yılında İtalya'nın yönetimi altına giren Libya, İkinci Dünya Savaşı
        sırasında Müttefik Devletler tarafından işgal edildi. Savaştan sonra
        Trablusgarp ile Bingazi İngiliz, Fizan ise Fransız yönetimi altına
        girdi. Libya, 1949 yılında Birleşmiş Milletler'in aldığı bir kararla,
        Ocak 1952' de bağımsız bir devlet haline geldi. Kurulduğunda Krallık
        halinde olan Libya'da, 1969'da Cumhuriyet ilan edildi.</p>
    <p>Afrika'nın Kuzey bölgesinin dışında kalan yerler de; başta İngiltere ile
        Fransa olmak üzere, Belçika, İspanya, Portekiz gibi sömürgeci
        devletlerin egemenliği altında bulunuyordu. Belçika Kongosu, Portekiz
        Angolası, İngiliz Kuzey Rodezyası ve diğerleri gibi.</p>
    <p>Kızıldeniz'in girişinde bulunan ve 115 yıldan beri Fransız sömürgesi olan
        Afars ve İssas'ın 26 Haziran 1977'de bağımsızlığının tanınması ve burada
        Cibuti Cumhuriyeti adıyla bir devletin kurulması üzerine de, Afrika'da
        bağımsızlığına kavuşmayan ülke kalmadı.</p>
    <p><b> </b></p>
    <p><b>Afrika Birliği</b></p>
    <p>Afrika Birliği, Afrika ülkelerinin tek çatı altında toplandığı
        kuruluştur.1963 yılında kurulan 2002'de bu adı alan örgütün temel amacı
        Afrika ülkeleri arasında dayanışma ve işbirliğini artırmak olan ve
        merkezi Addis Ababa olan örgüttür. Fas hariç Afrika kıtasında bulunan
        tüm ülkeler bu birliğe üyedir. Fas 1984 yılında Batı Sahranın işgali
        yüzünden birlikten çıkarıldı.</p>
    <p>-1963-Afrika Birliği Teşkilatı (OAU), 32 bağımsız Afrika ülkesi
        tarafından kurulmuştur.</p>
    <p align="center"></p>
    <p align="center"><b> </b></p>
    <p align="center"><b>E-SOĞUK SAVAŞ DÖNEMİNDE TÜRKİYE</b></p>
    <p align="center"><b> </b></p>
    <p><b>1-Soğuk Savaş Dönemi Türk Dış Politikası</b></p>
    <p>12 Mart 1947 günü ABD Cumhurbaşkanı Truman, Kongreye, Türkiye ve
        Yunanistan'ı Sovyet tehdidinden korumak üzere kendi adıyla anılan bir
        siyaset başlattığını bildirdi (Truman Doktrini). Aynı yıl Türkiye-ABD
        Askerî Yardım Antlaşması yapıldı. 1948'de yine ABD ile bir iktisadî
        yardım antlaşması imzalandı. Bu, Avrupa'nın komünizme kaymaması için
        ABD'nin başlatmış olduğu "Marshall Yardımı" çevçevesindeydi. 1949'da
        Türkiye Avrupa Konseyi üyesi oldu.</p>
    <p></p>
    <p><b>Türkiye’nin Nato’ya Girişi (1952)</b></p>
    <p><b> </b>1950 yılında başlayan Kore Savaşı’na katılan Türkiye 1952 yılında
        Nato’ya alınmıştır. 1952'de Türkiye'nin NATO üyeliğine kabul edilmesi
        önemli bir dış siyaset başarısıydı. Truman Doktrini, Marshall Planı ve
        Avrupa Konseyi üyeliği ardından gelen bu gelişme, Türkiye'nin bir ara
        yaşamış olduğu yalnızlığa bütünüyle son vermişti. (Kore Savaşına asker
        gönderme kararı, kimi NATO üyelerinin Türkiye'nin katılmasına yaptıkları
        itirazları geri almalarını sağlamıştı.) Türkiye ve DP iktidarı için
        işler çok iyi gidiyordu.</p>
    <p align="center"><b> </b></p>
    <p><b>Balkan Paktı’nın Kuruluşu (Dostluk ve İşbirliği Antlaşması )</b></p>
    <p>1952 yılında Türkiye ile Yunanistan da NATO'ya katılmışlardı. 28 Şubat
        1953’te Dostluk ve İş Birliği Antlaşması imzalanarak Balkan Paktı
        kurulmuştur. 9 Ağustos 1954 de Türkiye, Yunanistan ve Yugoslavya
        arasında Siyasi İş Birliği ve Karşılıklı Yardım Antlaşması üçlü Balkan
        kuruldu. Stalin ölümünden sonra (1953) 1954’ten itibaren Yugoslavya’nın
        SSCB ile tekrar yakınlaşması ve Türk-Yunan ilişkilerinin Kıbrıs
        meselesinden dolayı bozulmasıyla Pakt gücünü kaybetmeye başladı.</p>
    <p align="center"><b> </b></p>
    <p><b>Bağdat Paktı’nın kurulması</b></p>
    <p>1955 ‘te Türkiye, Irak, İran, İngiltere, Pakistan arasında Bağdat Paktı
        kuruldu. Irak’ta krallık yönetiminin yıkılması ile yeni yönetim Bağdat
        Paktı’ndan ayrılmıştır. Paktın adı 1959 yılında Merkezi Antlaşma Örgütü
        (Cento) olarak değiştirildi. 20 yıl sonra İran ve Pakistan’ın ayrılması
        ile pakt dağıldı.</p>
    <p align="center"><b> </b></p>
    <p><b>2- Türkiye’ Hayat</b></p>
    <p><b>a- Siyaset</b></p>
    <p>1945 yılında çok partili hayat geçişte ilk parti olan Nuri Demirağ
        tarafından Milli Kalkınma Partisi kuruldu. Daha sonra Celal Bayar, Adnan
        Menderes, Refik Koraltan ve Fuad Köprülü tarafından Demokrat Parti
        kuruldu. (1946) 1946 yılında ilk çok partili seçim yapıldı. 1950
        seçimleri ile Demokrat Parti iktidara geldi.</p>
    <p><b> </b></p>
    <p><b>b-Ekonomi</b></p>
    <p>«7 eylül 1947 Kararları» ile Türk lirasının değeri %50 düşürülerek ( 1
        Dolar: 280 kuruş) düşürülerek, bankaların altın satmalarına izin
        verilmişti. Devletçi ekonomiden liberal ekonomiye geçiş bu kararlarla
        olmuştur. Marshall yardımıyla tarım sektörü hızla gelişmiştir. Ekonomi %
        11-13 oranında büyüdü. Yabancı yatırımlar teşvik edildi ama sonuç
        alınamadı. Liberal ekonomi yeterince gelişmedi.1950-1954 yıllarında
        yatırım karayolu, inşaat, sanayi ve tarım alanlarında yoğunlaştı.
        Ekonomik canlanma 1954’ten sonra azaldı. 1958 IMF’den borç alındı.</p>
    <p><b> </b></p>
    <p><b> </b></p>
    <p><b> </b></p>
    <p><b>c-Sosyal ve Kültürel Hayat</b></p>
    <p align="center"><b> </b></p>
    <p>Bu dönemde başta caz olmak üzere Rock and Roll ve diğer müzik türleri
        Türkiye’yi etkisi altına alınmaya başlamıştır. Türk müziğine ilgide
        devam etti. Zeki Müren, Müzeyyen Senar, Neşet Ertaş dönemin
        sanatçılarıdır. Batı etkisi ile sinemada gelişmeye başladı. Ömer Lütfi
        Akad’ın «Vurun Kahpeye» adlı filmi batı sinemasının izlerini
        taşımaktadır. 1940 yıllarda edebiyatta «Garip Akımı» gelişti. 1950’de
        «Hisarcılar Grubu» oluştu. Salgın hastalıklarla mücadele milli bir dava
        olarak kabul edilmiştir.</p>
    <p></p>
    <p align="center"><b> </b></p>
    <p><b>F-Soğuk Savaş Dönemine Dünya</b></p>
    <p>Büyük Sanayi ülkeleri büyük ekonomik kalkınma sağladılar. Hızlı nüfus
        artışı yaşandı. Sanayileşmeyle birlikte şehirlere göçler arttı.
        Şehirlerde ekonomik rahata ulaşmayan kitleler aşırı siyasi akımların
        oluşmasına yol açtılar. Kadınların iş hayatındaki etkinlikleri arttı.
        Teknik alanındaki gelişmeler hayatı kolaylaştırdı. Tüketimin teşvik
        edilmesi reklamın gelişmesine yol açtı. Radyo ve sinemanın önemi
        televizyonla azaldı. Amerika’da Rock and Roll müziği ortaya çıktı. Fen
        ve sosyal bilimler hızla gelişti. Bilgisayarlar geliştirildi. Füze
        teknolojisinde sağlanan gelişme ile ilk uydu Sputnik SSCB tarafından
        uzaya gönderildi. (1957) Nükleer çalışmalar arttı. Enerji üretiminde
        kullanılmaya başladı. İletişim ve denetim ağları gelişti. DNA’nın yapısı
        çözülerek değişik alanlarda yararlanıldı. Konut sektörü gelişti,
        gökdelenler ve toplu konutlar yapılmaya başladı. Sürrealizm
        (gerçeküstücülük) edebiyat ve sanat alanında gelişti. 1951 yılında ilk
        defa Mısır’da Akdeniz oyunları düzenlendi. UEFA Şampiyon Kulüpler Kupası
        ilk defa 1955—1956 sezonunda düzenlendi.</p>
    <p></p>
    <p align="center"><b>4. ÜNİTE: YUMUŞAMA DÖNEMİ VE SONRASI</b></p>
    <p align="center"><b> </b></p>
    <p><b>A-Uluslararası İlişkilerde Değişim Süreci</b></p>
    <p align="center"><b> </b></p>
    <p>1989'dan sonra Dünya'nın yeni bir döneme girdiğinden, "Yeni Dünya
        Düzeni"nden söz edilmektedir. 1989'da sona eren düzen, büyük ölçüde
        İkinci Dünya Savaşı tarafından belirlenmişti. Yani, ABD ve Sovyetler
        Birliği'nin (iki süper gücün) liderliğindeki bir dünya.</p>
    <p>Elbette, söz konusu 50 yılın içinde birtakım değişiklikler olmuş, bazı
        yeni güç merkezleri de ortaya çıkmıştı. Hatta, "iki-kutupluluk" yerine
        "çok-kutupluluk"tan söz edilebildiği dönemler de olmuştu.</p>
    <p>Yumuşama politikasının ortaya çıkmasında konvansiyonel silahlardan
        nükleer silahlara geçiş, önemli etken oldu. ABD Başkanı John Fitzgerald
        Kennedy ve SSCB Başkanı Nikita Kruşçev, 1961 yılında bir araya gelerek
        yumuşama sürecini başlattılar.</p>
    <p>Yumuşama politikasına giden diğer bir sebep ise bloklar içinde yaşanan
        siyasi gelişmeler oldu. Doğu Bloku içinde SSCB ile Çin arasında yaşanan
        güven bunalımı ve Çin’in ABD’ye yanaşması, Yugoslavya ve Romanya’nın
        SSCB güdümünden kurtulmak istemesi ve Batı ile diplomatik ilişkilere
        girmesi Doğu Blokunda SSCB’nin gücünün kırılması demekti.</p>
    <p><b>"Soğuk Savaş"ın Çözülmesi Dönemi (1955-1969) (Nükleer Silahların
        Sınırlandırılması Görüşmelerinin başladığı 1969 yılı Yumuşama yılının
        başlangıcı sayılır)</b></p>
    <p><b> </b></p>
    <p><b>"Soğuk Savaş"ın Çözülmesi Dönemi (1955-1969)</b></p>
    <p></p>
    <p><b>Doğu Blokunda Çözülmeler</b></p>
    <p>Soğuk Savaş'ın çözülmesi yolundaki ilk gelişmeler Doğu Bloku'nda görüldü.
        1953'te Stalin'in ölümü ile başladı. Moskova ile Pekin arasında doğmaya
        başlayan ideolojik görüş ayrılığı ile devam etti.</p>
    <p><b> </b></p>
    <p><b>Batı Blokunda Çözülmeler</b></p>
    <p>1958 yılında Fransa'da de Gaulle'in devlet başkanlığına gelmesi Batı
        Bloku'ndaki çözülme süreci açısından yeni bir dönüm noktası oldu.</p>
    <p>1957 yılında Avrupa Ekonomik Topluluğu' nun (Avrupa Birliği'nin) temelini
        atan Roma Anlaşması'nın imzalanması</p>
    <p><b> </b></p>
    <p><b>1. Yumuşama Dönemi Politikaları</b></p>
    <p>Doğu ile Batı bloku arasındaki ilk ilişkiler 1958 Berlin Buhranı sonrası
        Cenevre’de başladı. 1959 yılında Kruşcev ABD’ye gitti. 1961’de ABD ve
        SSCB Viyana’da bir araya geldi. 1963 yılında Moskova’da ABD-SSCB
        görüşmesi oldu.</p>
    <p><b>Ping-Pong Diplomasisi</b></p>
    <p>Amerikan Masa Tenisi takımı 1971 yılında Çin’e davet edildi.</p>
    <p><b> </b></p>
    <p><b>2. Nükleer Silahların Sınırlandırılması Görüşmeleri </b></p>
    <p><b>Salt-I Antlaşması 1972-Moskova</b></p>
    <p>Bu çerçevede, 17 Kasım 1969'da Helsinki'de ABD ile SSCB arasında başlayan
        Stratejik Silahların Sınırlandırılması Görüşmeleri 26 Mayıs 1972'de
        anlaşmayla sonuçlandı. "Stratejik Silahların Sınırlandırılması-I"
        (Strategic Arms Limitation Treaty-I) (SALT-I), ABD Cumhurbaşkanı Nixon
        ve SSCB lideri Brejnev arasında Moskova'da imzalandı. İki ülke, üç gün
        sonra yine Moskova'da, "ABD ile SSCB Arasındaki İlişkilerin Temel
        İlkeleri" başlıklı bir belge daha imzaladılar. Bu belgede, tarafların
        aralarındaki barış ve işbirliğini geliştirmelerine yönelik 12 ilke yer
        alıyordu. Taraflar, 21 Kasım 1972'de de Cenevre'de füzelerin
        sınırlandırılmasına yönelik SALT-II görüşmelerine başladılar.</p>
    <p>Öte yandan, ABD, SSCB, İngiltere ve Fransa Dışişleri Bakanları arasında
        Berlin'in mevcut durumunu perçinleyen bir anlaşmanın da SALT-I'den bir
        hafta sonra 3 Haziran 1972'de imzalanması Doğu-Batı ilişkilerindeki
        yumuşamanın yeni bir gelişmesi oldu.</p>
    <p><b> </b></p>
    <p><b>3. Helsinki Konferansı (1 Ağustos 1975)</b></p>
    <p></p>
    <p>22 Kasım 1972'de başlayan Avrupa Güvenlik ve İşbirliği Konferansı
        çalışmaları da 1 Ağustos 1975'de Helsinki Nihai Senedi'nin
        imzalanmasıyla sonuçlandı. Bu belgeyi, NATO ve Varşova Paktı'nın tüm
        üyeleri ile Arnavutluk dışındaki bütün Avrupa ülkeleri -toplam 35
        devlet- imzaladılar.</p>
    <p>Avrupa Güvenlik ve İşbirliği Konferansı (AGİK) Helsinki Nihai Senedi
        (1975) Arnavutluk hariç bütün Avrupa Devletleri, Kanada ve ABD.</p>
    <p></p>
    <p><b>B. YUMUŞAMA DÖNEMİ ÇATIŞMALARI</b></p>
    <p><b>1.Çatışmalarda ABD ve SSCB’nin Rolü</b></p>
    <p><b> </b></p>
    <p><b>2.1962'deki Küba Bunalımı (Ekim Füzeleri Bunalımı)</b></p>
    <p></p>
    <p>ABD’nin Türkiye’ye, SSCB’nin de Küba’ya nükleer başlıklı füze
        yerleştirmesi ile başlayan, Ekim 1962’de dönemin iki süper gücünü karşı
        karşıya getiren ve dünyayı nükleer savaş tehditi altında bırakan
        bunalımdır.</p>
    <p></p>
    <p><b>1968'de Çekoslovakya'nın işgali</b></p>
    <p>Ancak Prag Baharı adı verilen bu dönem aynı yılın 20 Ağustosunda Sovyet
        Sosyalist Cumhuriyetler Birliği ve Varşova Paktı müttefiklerinin
        (Romanya hariç) ülkeyi işgal etmesi ile sona erdi. vb.)</p>
    <p></p>
    <p><b>3. Vietnam Savaşı- 1964-1973</b></p>
    <p>Daha önce Fransa’nın sömürgesi olan Vietnam 1954 yılında imzalanan
        Cenevre Antlaşması ile Kuzey ve Güney Vietnam olmak üzere iki bağımsız
        devlete dönüştü. Cenevre Antlaşmasına göre iki ülke 1956’da yapılacak
        seçimlerle birleşecekti. Güney Vietnam seçime girmeyince Kuzey Vietnam
        zorla birleşmeyi sağlamaya çalıştı, Güney Vietnam ABD’den yardım istedi.
        ABD’de yardım yapacağını dünya kamuoyuna duyurdu. 1964 yılında Kuzey
        Vietnam donanmasının ABD donanmasına saldırmasıyla savaş başladı. Savaş
        1973 yılına kadar sürdü. 1973 yılında yapılan antlaşma ile ABD
        kuvvetleri Vietnam’dan çekilecek, esirler karşılıklı geri verilecek,
        Kuzey ve Güney Vietnam arasında yapılacak müzakerelerle birleşme
        gerçekleşecekti.</p>
    <p></p>
    <p><b>4. Keşmir Meselesi</b></p>
    <p>Keşmir halkının büyük çoğunluğu Müslüman bir bölgedir. 1948 yılında bölge
        için Hindistan ve Pakistan arasında savaş meydana gelmiştir. Birleşmiş
        Milletler araya girdi halk oylaması şartıyla ateşkes sağlandı. Fakat
        Hindistan günümüze kadar halkoylaması yapmamıştır. Bölge iki ülke
        arasında bölünmüş durumdadır.</p>
    <p></p>
    <p><b>5. Afganistan’ın SSCB’nin İşgali</b></p>
    <p>1978 yılı sonlarına doğru Afganistan’da halkın SSCB yanlısı yönetime
        karşı direniş hareketi başlatması üzerine iktidarda bulunanlar SSCB’den
        yardım istedi. Sovyetler Birliği'nin Aralık 1979'da Afganistan'a
        girmesiyle, 9 yıl sürecek bir savaş başlamış; Sovyetlerin dağılmasına
        varan gelişmelere ve hem iç ve hem de dış etkilere maruz kalmasına sebep
        olmuştur. 1982 yılında BM'ce ele alınan Afganistan sorunu; Afganistan,
        Pakistan, ABD ve Sovyetler Birliği arasında yapılan görüşmelerle çözüme
        kavuşturulmaya çalışılmakta idi. Ancak, görüşmeler uzun süre devam etti
        ve sorun 14 Nisan 1988 Cenevre Antlaşması ile çözümlendi. Cenevre
        Antlaşmasının imzalanmasından sonra, Sovyet askerleri 1988-1989 yılı
        içinde Afganistan'dan çekildiler. Sovyetlerin çekilmesinden sonra ülkede
        "mücahit" gruplar birleşerek bir hükümet kurdular. Fakat bir süre sonra
        iktidar için iç çekişmeler başladı.</p>
    <p></p>
    <p><b>C. BARIŞ İÇİNDE BİR ARADA YAŞAMA</b></p>
    <p><b>Barış İçinde Bir Arada Yaşama (Nükleer Silahların Sınırlandırılması
        Görüşmelerinin başladığı 1969 yılı Yumuşama yılının başlangıcı
        sayılır)</b></p>
    <p><b> </b></p>
    <p><b>Üçüncü Dünya’nın Ortaya Çıkması</b></p>
    <p></p>
    <p>Soğuk Savaş'ın çözülmesiyle ilgili gelişmeleri hem etkileyen hem de
        etkilenen temel bir olgu da «Üçüncü Dünya»nın ortaya çıkmasıdır.
        Sömürgeciliğin tasfiyesi sürecinin 1945'ten sonra hızlanmasının sonucu
        olarak sayıları artış halinde bulunan yeni bağımsız ülkeler 1950'lerin
        ortalarından itibaren Birleşmiş Milletlerde ağırlık kazanmaya
        başladılar.</p>
    <p>1950'lerin ortalarına gelindiğinde, bir yandan bu ülkelerin sayılarının
        artmış olması, öte yandan Nasır, Nehru ve Tito'nun yönetimindeki Mısır,
        Hindistan ve Yugoslavya'nın önderlik konumuna ulaşması iki blok dışında
        tarafsızlığı savunan üçüncü bir blokun (Üçüncü Dünya) doğmasını sağladı.
        1955'te Bandung'da yapılan Asya- Afrika ülkeleri konferansı bu yöndeki
        ilk büyük adım oldu. 1960'tan sonra bu süreç daha da hızlanacaktır.
        1963'te Afrika Birliği Teşkilatı'nın kurulması yeni bir gelişme
        olacaktır.</p>
    <p></p>
    <p><b>1955-Bandung Konferansı Bağlantısızlar (Üçüncü Dünya Ülkeleri)</b></p>
    <p>Sömürgeciliğe karşı halkların kendi kaderlerini belirleme haklarını
        benimseyen Asya ve Afrika’dan 24 ülke, ilk kez Endonezya’nın , Bandung
        kentinde bir araya gelmişlerdir. Konferansın amacı, bağımsızlığına yeni
        kavuşan Afrika ve Asya ülkelerinin ABD ve SSCB gibi iki büyük nükleer
        güç karşısında varlıklarını korumak için birlik ve dayanışmalarını
        sağlamaktı. Bağlantısızların ilk teşkilatlı toplantısı 1961’de
        Belgrat’ta yapıldı. İkinci toplantı 1964’te Mısır’da yapıldı. Üçüncü
        toplantı Zambiya’nın başkenti Lusaka’da yapıldı. Bağlantısızların
        dördüncü toplantısı Küba’da 118 ülkenin katılımıyla yapılmıştır.</p>
    <p></p>
    <p><b>D. Arap-İsrail Savaşları ve Büyük Devletlerin Politikaları</b></p>
    <p><b> </b></p>
    <p>1948- Arap İsrail Savaşı: BM kararıyla Filistin topraklarında İsrail
        Devleti'nin kurulması. İsrail kazanmıştır. 1956- Arap-İsrail Savaşı:
        Mısır'ın Süveyş Kanalı'nı millîleştirmesi Filistinlilerin ülkelerinden
        Çıkarılmaları 1967 Arap İsrail Savaşı: Mısır'ın Akabe Körfezi'ni
        İsrail'e kapatması. Filistin Kurtuluş Örgütünün kurularak Ürdün’e
        yerleşmesi.İsrail; Doğu Kudüs, Golan Tepeleri, Sina Yarımadası ve
        Gazze'yi ele geçirerek topraklarını dört kat genişletti. 1973 Arap
        İsrail Savaşı: 1967 Arap-İsrail Savaşı'nda Mısır ve Suriye'nin
        kaybettiği toprakları İsrail'den geri almak istemesi</p>
    <p></p>
    <p><b>1.Camp David Antlaşmaları (1978)</b></p>
    <p>1978'de ABD, bölgedeki gücünü kullanarak Israil ve Mısır'ı Camp David'te
        bir araya getirdi. 17 Eylül'de Israil ile Mısır, Filistin meselesi ve
        iki ülke arasındaki barış esaslarını içeren anlaşmaları imzaladı. Camp
        David Anlaşmalarında Filistin meselesi ile ilgili şu kararlar alındı.
        Gazze ve Batı Şeria'da yaşayan Filistinlilere, şekli ve mahiyeti,
        İsrail, Mısır ve Ürdün'ün ortak j kararına göre belirlenecek beş yıllık
        bir süre için bir muhtariyet verilecek. Bu muhtariyet döneminde İsrail,
        bu iki toprakta, kendi güvenliğini de sarsmayacak şekilde, asker
        miktarını asgariye indirecekti. Muhtariyet döneminin üçüncü yılından
        itibaren, İsrail, Mısır, Ürdün ve Filistin muhtariyet idaresinin
        temsilcileri arasında, Batı Şeria ve Gazze'nin nihai statüsünü tespit
        edecek bir anlaşma için müzakereler yapılacaktı. Bu anlaşma, Filistin
        halkının "meşru haklan" ile "adil istekleri"ni tanıyacaktı. Bu dönemde
        İsrail ile Ürdün arasında barış müzakereleri ve İsrail'in güvenliğini
        sağlayacak düzenlemelerde yapılacaktı.</p>
    <p></p>
    <p><b>2.İslam Konferansı Örgütü (İslam İşbirliği Teşkilatı)</b></p>
    <p>İsrail işgali altındaki Kudüs'te, 21 Ağustos 1969'da Müslümanların kutsal
        yerlerinden olan El-Aksa Camii'nin kundaklanması ve camide maddi hasar
        oluşması İslam dünyasında büyük tepkilere yol açtı. Ürdün Kralı
        Hüseyin'in önerisi ile Arap devletlerinin dışişleri bakanları 25 Ağustos
        1969'da Kahire'de toplanarak bir "İslam Zirvesi" oluşturulması kararı
        verildi. 22-25 Eylül'de Fas'ın başkenti Rabat'ta Türkiye dâhil 24
        ülkenin katıldığı bir "İslam Zirvesi" toplandı. Zirve sonunda yayınlanan
        bildiride, İsrail'in Kudüs'ü boşaltması ve 1967 Haziran savaşında işgal
        ettiği Arap topraklarından çekilmesi kararlaştırılırken İsrail'i tanımış
        olan devletlerin, İsrail ile diplomatik ilişkilerini kesmeleri istendi.
        İslam Zirvesi'nin ikincisi, 1974'te Pakistan'ın Lahor kentinde
        yapılmıştır. Teşkilatın 1973'te yapılan Cidde toplantısında üye
        ülkelerin maliye bakanları mali teşkilatlanmanın önemini vurguladılar.
        Ekim 1975'teki toplantıda İslam Kalkınma Bankasının kuruluş planı
        onaylandı. Örgütün ismi 2011 Haziran ayında Astana’da düzenlenen 38.
        Dışişleri Bakanları Konseyi’nde İslam İşbirliği Teşkilatı (İİT) olarak
        değiştirilmiştir. Şu anda 57 üyesi vardır.</p>
    <p></p>
    <p><b>E. Uluslararası Politikada Petrolün Yeri</b></p>
    <p></p>
    <p>Petrol üreticisi ülkeler, Ağustos 1960'ta OPEC'i (Organization Petroleum
        Exporting Countries -Petrol İhraç Eden Ülkeler Teşkilatı-) kurdular.
        OPEC'in amacı petrol fiyatlarını yüksek seviyeye çıkarmak ve üretici
        ülkeler arasında teknik konularda iş birliğini sağlamaktı. Kurucu
        üyeleri: Suudi Arabistan, İran, Kuveyt, Irak ve Venezüela'dır. Kuruluşa
        sonradan Katar, Libya, Endonezya, Ekvador, Birleşik Arap Emirlikleri
        katılmıştır.1970'li yılların başında OPEC amacına ulaştı ve petrol
        şirketlerine karşı üstünlük sağladı. Petrol üretimini daha pahalıya mal
        ettiği için düşük fiyatta petrol satışından zarar gören ABD'nin petrol
        şirketlerine destek vermemesi, OPEC'in başarılı olmasında etkili
        oldu.</p>
    <p></p>
    <p><b>F. İran –Irak Savaşı (1980-1988)</b></p>
    <p></p>
    <p><b>1. Irak’ta rejim değişikliği</b></p>
    <p>1958'de yapılan bir askerî müdahale sonucu ülkede monarşi rejimi
        yıkılarak cumhuriyet ilan edildi. Irak rejim değişikliğinden sonra
        Bağdat Paktından çekildi. Baas Partisi 1968'de Irak'ta yönetimde söz
        sahibi oldu, SSCB ile yakınlaşarak bu ülkeden ekonomik ve askerî yardım
        almaya başladı. Bu durum Batı'ya dönük bir politika takip eden İran ile
        arasındaki ilişkileri zayıflattı. Diğer taraftan, 1970'te İngiltere'nin
        Basra Körfezi'nden çekilmesinden sonra İran'ın, buraya tek başına hâkim
        olmak istemesi iki ülke ilişkilerini daha da gerginleştirdi. Baas
        Partisinin 1972'de, SSCB ile imzaladığı dostluk antlaşmasıyla beraber bu
        ülkeden silah satın almaya başlaması İran'ı tedirgin etti. Ancak 1975
        Martında Cezayir'in arabuluculuğu ile imzalanan Cezayir Anlaşması'yla
        Irak ile İran arasındaki Şattülarap Su Yolu'nun en derin yeri sınır
        kabul edilirken karşılıklı dostluk ve iş birliğinin taahhüt edilmesi
        ilişkileri bir süreliğine düzeltti</p>
    <p><b> </b></p>
    <p><b>2. İran’da rejim değişikliği</b></p>
    <p>1925'ten itibaren İran'ı yöneten Pehlevi Hanedanlığı uygulamalarıyla halk
        tarafından benimsenmemişti. Batı kültürünün toplumsal alanda kendini
        hissettirmesi halkta memnuniyetsizliğe yol açmıştı. Bununla birlikte
        plansız toprak reformu, kırsal nüfusu yoksullaştırmış köyden kente göçe
        zorlamıştı. Ayrıca petrol gelirlerinin silahlanmaya harcanması gelir
        dağılımındaki eşitsizliği daha da artırdı. Halkın uygulamalara karşı
        başlattığı protestoların yönetim tarafından dikkate alınmaması
        ayaklanmaya sebep oldu. 1978 yılı başlarında bölgesel nitelikli başlayan
        ayaklanma ,bir yıl içinde halk hareketine dönüştü. 1979'da sürgündeki
        lider Ayetullah Humeyni'nin ülkeye dönmesiyle İran İslam Cumhuriyeti
        kuruldu.</p>
    <p>Yeni yönetim, anayasa ile halka siyasi haklar tanıyan bir takım
        değişiklikler yaptı. İki aşamalı seçimler sonucunda yeni meclis
        oluşturuldu. Ülkedeki yeni yapılanma sırasında petrol ihracatının
        azalması ekonomiyi zor durumda bıraktı.</p>
    <p align="center"><b> </b></p>
    <p><b>3. Savaş ve Sonuçları</b></p>
    <p>1979'da İran'ın rejim değişikliği sebebiyle yaşadığı iç sorunlardan
        yararlanmak isteyen Irak, Basra Körfezi'ne hâkim olmak için harekete
        geçti. Cezayir Anlaşması'nı feshettiğini açıkladı. 22 Eylül 1980'de İran
        topraklarına saldırıya geçerek Basra Körfezi'ne kadar ilerledi. Bir süre
        sonra İran, savaşta dengeyi sağlayarak Irak'ın işgal ettiği bazı
        toprakları geri aldı.</p>
    <p>İran-Irak Savaşı'nda Suriye ve Libya İran'ı; diğer Arap devletleri ise
        Irak'ı desteklediler. ABD, savaşın başlarında tarafsız kalmayı ve iki
        devletin toprak bütünlüğünün korunmasını esas aldı. SSCB savaş sırasında
        Basra Körfezi'nde etkili olmak ve Afganistan işgalinde serbest hareket
        edebilmek için İran'ın yanında yer aldı. Avrupa ülkeleri ise tarafsız
        bir politika izleme kararı alırken İran'daki rejim değişikliğinden
        dolayı Irak yanlısı tutum takındı.</p>
    <p>1986'da İran'ın Basra Körfezi'ne hâkim olmaya başlaması ve körfeze kıyısı
        olan ülkelerin petrol satışı yapamaması ABD ve bazı Batılı devletleri
        ekonomik açıdan olumsuz etkiledi. Ayrıca SSCB'nin İran'la yakınlaşarak
        bölgede güç kazanması ABD'yi endişelendirdi. Bu sebeple ABD, Fransa ve
        İngiltere gibi bazı Batılı büyük devletler harekete geçerek Basra
        Körfezi'ne savaş gemileri gönderdiler. Bu müdahale sonucu Irak, İran'a
        karşı cephelerde dengeyi sağladı. BM'nin kararı ile 6 Ağustos 1988'de
        ateşkes gerçekleşti ve savaş sona erdi. Irak'ın 1990'da Kuveyt'i işgal
        etmesi ve ABD'nin bu işgale müdahale ihtimalinin ortaya çıkması üzerine
        Irak işgal ettiği İran topraklarından çekildi. Böylece İran kaybettiği
        toprakları geri aldı.</p>
    <p><b>Sonuçları</b></p>
    <p>Sekiz yıl gibi uzun süren bir savaş sonucunda iki ülkeden yaklaşık bir
        milyon insan hayatını kaybetti. Savaş sırasında iki devletin
        birbirlerinin petrol bölgelerini bombalaması sonucunda 150 milyar dolar
        civarında bir ekonomik kaynak yok oldu. Savaştan sonra iki ülkede de
        ekonomik sıkıntılar yaşandı. Kuveyt'in işgalinde, Irak'ın yaşadığı bu
        ekonomik bunalım etkili oldu. İran-Irak Savaşı ile Arap ülkelerinin
        taraf olması Arap birliğinin bozulmasına ve İsrail'in Orta Doğu'da daha
        serbest hareket etmesine zemin hazırladı. Bazı devletler tarafsız
        olmalarına rağmen bu iki devlete silah satarak önemli bir gelir elde
        etmiş oldu.</p>
    <p><b> </b></p>
    <p><b>G. Yumuşama Döneminde Dünya</b></p>
    <p><b> </b></p>
    <p><b>1. Ekonomi</b></p>
    <p><b> </b></p>
    <p>Merkezî ısıtma sistemi, evlere kadar suyun getirilmesi, çamaşır makinesi,
        telefon ve televizyonun yaygın olarak kullanılması insan hayatını
        kolaylaştırdı. Petrol, elektrik ve otomotiv sektörlerinde önemli üretim
        artışı oldu. Sanayideki büyüme, enerji tüketimini artırırken enerji
        kaynağı olarak kömürün yerini alan petrol, kimya sanayiinde yeni
        ürünlerin ortaya çıkmasını sağladı. Bu gelişmelerle dünya ekonomisi
        hızlı bir büyüme dönemi yaşadı. 1970'lere kadar büyümenin kesintisiz
        devam etmesi işsizlik oranını da düşürdü. Dünya ekonomisindeki büyümeye
        bağlı olarak talep fazlası ürünleri pazarlama ihtiyacı reklam sektörünün
        önemini artırdı. İşlevleri artmaya başlayarak geniş kitlelere ulaşan
        radyo ve televizyon bu ürünlerin tanıtımında önemli birer araç hâline
        geldiler. Uydu teknolojisi sayesinde de televizyon programları
        uluslararası bir boyut kazandı. İlk kez "1964 Tokyo Olimpiyatları" canlı
        televizyon yayını ile tüm dünyaya ulaştırıldı. Uluslararası alanda
        ticaretin yaygınlaşması bu dönemin dinamizmini oluşturdu. Serbest
        ticaret ve çok uluslu şirketler tarafından yapılan uluslararası
        yatırımların gelişmesi ilerlemeyi perçinledi. Dünya ticaret hacmi de
        büyük bir büyüme gösterdi. Uluslararası ticaret hacmi % 7 oranında
        büyüdü.</p>
    <p></p>
    <p><b>2. Bilimsel ve Teknolojik Gelişmeler</b></p>
    <p>II. Dünya Savaşı′ndan sonra havacılık alanında yaşanan ilerlemeler süper
        güçleri uzay yarışında ön plana çıkmaya, diğer devletler üzerinde
        politik, ekonomik, psikolojik başarılar elde etmeye yöneltmiştir. İlk
        yapay uydunun ( Sputnik) 1957′de SSCB, 1958′de de ABD tarafından uzaya
        fırlatılması bu rekabeti açığa çıkarmıştır.</p>
    <p>1961’de Rus kozmonot Yuri Gagarin’in Vostok-1 uzay aracı ile ilk kez
        uzaya giden insan oldu. 1962’de ABD aynı şekilde karşılık vererek uzayda
        rekabeti hızlandırdı. 1969’da ise ABD’li astronot Neil Amstrong’un aya
        inmesi ile ABD uzay yarışında liderliği ele geçirdi.</p>
    <p>Bilim ve teknoloji alanında sağlanan ilerlemeler, bir devletin ulusal
        gücü, ilerleme yeteneği, askeri gücü, hatta sosyal yapısı hakkında da
        ölçü yerine geçer olmuştur. Bu bakımdan nükleer enerji gibi, uzay
        başarıları da üstünlük simgesi sayılmaya başlanmıştır.</p>
    <p> ABD ve SSCB′nin öncülük yapığı uzay yarışına zamanla İngiltere, Fransa,
        Japonya, Çin Halk Cumhuriyeti gibi devletler de katılmaya çalışmıştır.
        Bu süreç uzayda egemenliği ve diğer konuları kapsayan Uzay Hukuku
        tartışmalarını da beraberinde getirmiştir.</p>
    <p>BM′deki tartışmalarda, uzayın serbestliği ve uzayın bütün insanlığın malı
        olduğu görüşü savunulmuştur. BM, 1961 ′de aldığı bir kararla, uzayın ve
        gök cisimlerinin serbestliğini, hiçbir devletin egemenliği altına
        geçmeyeceğini kabul etmiş; 19 Aralık 1962′de ise teknik alanda
        işbirliğini onaylamıştır.</p>
    <p>1970’lerde ilk bilgisayar üretildi. 1978’de üretilen APPLE fabrikalarda
        kullanılmaya başladı. 1991’de ABD’de internetin ticari amaçlı
        kullanılmasıyla ilgili engeller kaldırıldı ve bir yıl sonra, grafik web
        tarayıcı “Mozaic” devreye girmiş ve internetin bir alt kümesi olan
        “World Wide Web”in (Geniş Dünya Ağı) yıllık büyüme hızı artmaya
        başlamıştır.</p>
    <p><b> </b></p>
    <p><b>3. Kültürel Hayat</b></p>
    <p></p>
    <p>Bilimsel ve teknolojik gelişmelerle ulaşılan düzey ve gelecek konusundaki
        bilinmezlik, edebiyatta post modern (modern ötesi) anlayışın 1960'lardan
        itibaren hâkim olmasına yol açmıştır. Müzik alanında 1950'lerde ortaya
        çıkan "Rock And Rol" tarzı bu dönemde de etkisini sürdürmüştür. Elvis
        Presley (1935-1977).<br/> Mississipi kökenli Presley, ilk beyaz rockn
        roll şarkcılarından biriydi.</p>
    <p>Savaştan sonra yeni bir boyut kazanan soyut resim anlayışı bu dönemde de
        etkisini devam ettirmiştir. 1960-1980 yılları arasında yapılan
        olimpiyatlarda ABD, SSCB, Japonya ve Doğu Almanya madalya sıralamasında
        önde gelen ülkelerdir. 1960’tan itibaren Dünya Kupası düzenlenmiştir.
        1951 yılından itibaren de Akdeniz Oyunları düzenlenmiştir.</p>
    <p></p>
    <p align="center"><b>H. Türk Dış Politikası</b></p>
    <p align="center"><b> </b></p>
    <p><b>1. Türk-Yunan İlişkileri</b></p>
    <p><b> </b></p>
    <p><b>a. Kıbrıs Meselesi</b></p>
    <p>Yunanistan, 1951'de Kıbrıs'ın kendisine verilmesi için İngiltere'ye
        resmen başvurdu. Bu girişimi<b> </b>olumsuz karşılanan Yunanistan,
        1954'te Kıbrıs sorununu BM'ye taşıyarak meseleyi uluslararası bir konu
        hâline getirdi. Kıbrıs'ta self-determinasyon ilkesinin uygulanmasını
        isteyen Yunanistan'ın bu girişimi BM tarafından reddedildi. Bu
        gelişmeler, Türkiye'nin Kıbrıs konusunda harekete geçmesinde önemli rol
        oynadı. Böylece Kıbrıs sorunu, Türk dış politikasının en önemli
        konularından birisi hâline geldi. 1960'tan önce Yunanistan'ın Kıbrıs
        konusundaki isteklerinin BM tarafından reddedilmesi üzerine Rumlar,
        Kıbrıs'ta EOKA yer altı örgütünü kurarak önce İngilizler, sonra da
        Türklere yönelik tedhiş hareketlerine başladılar. Bu örgütün amacı:
        İngiltere'yi Kıbrıs'tan atmak, Türkleri imha etmek ve Enosis'i
        gerçekleştirmekti. Yunanistan'ın kışkırtma ve yardımlarıyla Rumların
        başlattıkları tedhiş hareketleri genişleyerek bir iç savaş hâlini aldı.
        1959'da Türkiye ve Yunanistan başbakanları Zürih'te bir araya gelerek
        Kıbrıs anlaşmazlığını çözümlemek için görüşmelere başladılar. 11 Şubat
        1959'da Kıbrıs'ta bağımsız bir cumhuriyet kurulması kararı alınarak
        Zürih Anlaşması yapıldı. Zürih ve Londra Anlaşmaları doğrultusunda 16
        Ağustos 1960'ta bağımsız Kıbrıs Cumhuriyeti ilan edildi.
        Cumhurbaşkanlığına Rum lider Makarios, yardımcılığına da Türk lider Dr.
        Fazıl Küçük getirildi. Kıbrıs'ta sağlanan barış ortamı uzun sürmedi.
        Yunanistan'ın asker ve silah göndererek desteklediği EOKA, Türklere
        karşı tedhiş hareketlerine devam etti. Kıbrıs Türkleri de bu
        faaliyetlere 1955'te kurulan Türk Mukavemet Teşkilatı(TMT) vasıtasıyla
        karşı koymaya çalıştı. Makarios, 1963'te, Türk toplumu lideri Fazıl
        Küçük'e, Türkiye, Yunanistan ve İngiltere'ye anayasa değişikliği
        önerisinde bulundu.</p>
    <p>Türkiye'nin Makarios'un yaptığı önerileri reddetmesi, iki toplum
        arasındaki gerginliği arttırdı. Rum çeteleri Türk köylerini yakıp
        yıkarak 25 bin Türk'ü göçe zorladı. 24 Aralıkta "Kanlı Noel" denilen ve
        24 Türk'ün şehit edildiği olay üzerine Türk savaş uçakları Lefkoşa
        üzerinde ilk uyarı uçuşunu yaptı. 1964'te Yunanistan'ın Ada'ya daha çok
        asker ve silah göndermeye başlaması üzerine olayların büyümesinden
        endişelenen BM Güvenlik Konseyi, Barış Gücü kurulması kararı aldı. Ancak
        Barış Gücü Ada'ya henüz gelmeden Rum çetelerinin saldırıya geçmesi
        Türkiye'nin Kıbrıs'a müdahale kararı almasına yol açtı. Ancak bu kararın
        uygulanmasını istemeyen ABD Başkanı Johnson, yazdığı mektupla Türkiye'yi
        kararından vazgeçirmeye çalıştı.</p>
    <p>Johnson'un mektubundan sonra yapılan diplomatik temaslar sonucunda
        Türkiye Kıbrıs'a müdahale kararını bir süre askıya aldı. Kıbrıs
        Cumhuriyeti Cumhurbaşkanı Makarios, Ada'daki Türklere ekonomik ve sosyal
        baskılarda bulunarak göçe zorlayan bir politika uyguladı. Ancak
        Enosis'in hemen</p>
    <p>gerçekleştirilmesini isteyen EOKA üyeleri Yunanistan'dan aldıkları
        destekle 15 Temmuz 1974'te Makarios'a karşı bir darbe gerçekleştirdi.
        EOKA üyeleri Nikos Sampson'u cumhurbaşkanlığına</p>
    <p>getirirken "Kıbrıs Elen Cumhuriyeti"ni ilan ettiler. Türkiye, Kıbrıs’taki
        darbenin bir Yunan müdahalesi olduğunu belirtti ve garantilerin ihlâli
        saydı. İngiltere'ye ise ortak hareket etmeyi teklif etti. Olumsuz cevap
        alan Türkiye, garanti antlaşmasının kendisine tanıdığı yetkiyi
        kullanarak müdahale kararı aldı. Türkiye 20 Temmuz'da Enosis'e engel
        olmak, barışı yeniden kurmak ve Türklerin güvenliğini sağlamak amacıyla
        "Kıbrıs Barış Harekâtı"nı başlattı.</p>
    <p>Lefkoşa'ya kadar ilerleyen Türk kuvvetleri, 22 Temmuz'da BM'nin ateşkes
        çağrısına uydu. Kıbrıs meselesinin görüşülmesi maksadıyla 25 Temmuzda
        Türkiye, Yunanistan ve İngiltere, Cenevre Konferansında biraraya geldi.
        Görüşmelerden barışı sağlayacak bir sonuç çıkmayınca 14 Ağustos'ta
        "İkinci Barış Harekâtı" başladı. Türk birlikleri Ada'nın yaklaşık üçte
        birine hâkim oldu. Türkiye BM'nin ateşkes çağrısına uyarak 16 Ağustosta
        askerî harekâtı durdurdu. Kıbrıs Barış Harekâtı'ndan sonra Türklerin
        kuzeyde, Rumların da güneyde yerleşmesi yeni bir devlet düzeninin
        kurulmasını gerekli kılıyordu. Başlatılan toplumlar arası görüşmelerden
        istenilen sonucun alınamaması üzerine Türk toplumu 13 Şubat 1975'te Rauf
        Denktaş'ın liderliğinde "Kıbrıs Türk Federe Devleti"ni kurdu. Türklerin
        Ada'daki siyasi varlığı Rumlar tarafından kabul edilmediği için sonuç
        alınamadı. BM Genel Kurulu, 13 Mayıs 1983'te Kıbrıs Rumlarını "Kıbrıs
        Hükümeti" olarak tanıma kararı aldı. Bu gelişmeler karşısında Türk
        toplumu da 15 Kasım 1983'te "Kuzey Kıbrıs Türk Cumhuriyeti"ni kurdu.
        Türkiye Cumhuriyeti, Kuzey Kıbrıs Türk Cumhuriyeti'ni kurulduğu gün
        tanıyan ilk devlet oldu.</p>
    <p></p>
    <p><b>b. Ege Adaları Meselesi</b></p>
    <p><b> </b></p>
    <p>Ege Adalarının Silahlandırılması Yunanistan, özellikle 1963 Kıbrıs
        bunalımından itibaren Ege Denizi'nde Türkiye kıyılarına yakın olan
        adalarla birlikte 1947'de İtalya'dan aldığı Meis ve On iki Ada'yı, Lozan
        Antlaşmasına aykırı olarak gizlice silahlandırmaya başladı. Bunun
        üzerine Türkiye bu konuyla ilgili 1964'ten itibaren farklı zamanlarda
        Yunanistan'a nota vermiştir. 1974'ten itibaren Yunanistan, Ege adalarını
        açık olarak silahlandırılmaya devam etti.</p>
    <p><b> </b></p>
    <p><b>c.</b> <b>Kıta Sahanlığı Sorunu:</b></p>
    <p>Kıta sahanlığı, kara sularının bitiş noktasından başlayan deniz altındaki
        devamını ifade eder. Kıyıya sahip her devlet kıta sahanlığına da
        sahiptir. Ancak kıta sahanlığına sahip ülkenin sadece bu bölgedeki
        canlı-cansız doğal kaynakları arama ve işletmede egemen yetkileri
        vardır; su alanı ve hava sahası uluslararası statüsünü korur.</p>
    <p>Yunanistan 1961’den itibaren şirketlere Ege Denizi’nin kuzey ve batı
        kıyılarında petrol arama ruhsatı vermeye başladı. 1970 başlarında arama
        ruhsat alanını Doğu Ege’yi kapsayacak şekilde genişletti. Böylece
        Yunanistan Ege Denizi’nde Türkiye ile deniz sınırlarını kendisine göre
        belirlemeye çalışması iki ülke arasında anlaşmazlığa sebep oldu.
        Yunanistan’ın bu faaliyetleri üzerine Türkiye de Türkiye Petrolleri
        Anonim Ortaklığına Ege’nin açık deniz sularında ve kendi kıta
        sahanlığında petrol arama ruhsatı verdi. Yunanistan’ın bu duruma itirazı
        iki ülke arasında “Kıta Sahanlığı Sorunu”nu ortaya çıkardı. 1974 Kıbrıs
        Barış harekatının gerçekleştirilmesi iki ülke ilişkilerini daha da
        gerginleştirdi.İkili görüşmelerde Uluslar arası Adalet Divanında
        görüşülmesi konusunda prensip anlaşmasına varıldı. BM Güvenlik Konseyi
        sorunun ikili müzakereler yoluyla çözümlenmesi kararı aldı. İki ülke
        temsilcileri Bern’de bir araya geldi. Görüşmeler sonunda imzalanan “Bern
        Deklerasyonu” ile taraflar Ege Denizinde kıta sahanlığı ile ilgili
        hiçbir faaliyette bulunmamayı kabul etti.</p>
    <p><b>Kara Sularının 12 Mile Çıkarılması Sorunu:</b></p>
    <p>Lozan Antlaşması’yla Ege Denizi’nde kara suları genişliği 3 mil olarak
        kabul edilmişti. Bu genişlik 1936’da Yunanistan 1964’te Türkiye
        tarafından 6 mile çıkarıldı. 1974’ten itibaren Yunanistan değişik
        dönemlerde kendi kara sularını 12 mile çıkaracağını ileri sürdü.Böylece
        Yunanistan, Ege Denizi’nde – adaların çokluğu nedeniyle – büyük orada
        egemenlik hakkında sahip olabilecek ve üstünlük
        sağlayabilecekti.Türkiye, Yunanistan’ın kara sularını 6 milin üzerine
        çıkarmasını hiçbir zaman kabul etmeyeceğini ve böyle bir uygulamanın
        savaş nedeni olacağını açıkladı.</p>
    <p><b> </b></p>
    <p><b>Ege Hava Sahası (FIR Hattı – Uçuş Bilgi Bölgesi) Sorunu</b></p>
    <p> Türkiye, Yunanistan’ın 1931’e kadar 3 mil olan hava kontrol sahasını 10
        mile çıkarmasına iki ülke arasındaki iyi ilişkilerden dolayı tepki
        göstermedi. Uluslararası Sivil Havacılık Örgütü (ICAO)’nün 1952’deki
        bölge toplantısında, Türkiye Ege kara suları sınırını FIR hattı olarak
        kabul etmesi, Ege Denizi üzerindeki hava sahasının kontrolünü büyük
        ölçüde Yunanistan’a bıraktı.</p>
    <p> 1974’e kadar bir problem oluşturmayan FIR hattı, Kıbrıs Barış Harekâtı
        sırasında Türkiye’nin güvenliğini tehdit etti. Türkiye 6 Ağustos’ta
        yayınladığı NOTAM (Notice to Airmen: Havacılara İhtar Bildirimi) ile
        yeni bir FIR hattı oluşturdu. Bu hatta göre; Türkiye yönünde uçuş yapan
        her uçak Türk kıyılarına 50 mil kala durumunu ve uçuş planını Türk
        yetkililerine bildirecekti. Yunanistan ise Kıbrıs Barış Harekâtı’ndan
        sonra, 16 Ağustosta Ege Denizi’nin tümünü “tehlikeli bölge” ilan ederek
        ve bölgede FIR hizmetlerini durdurarak Ege semalarını uluslararası hava
        trafiğine, dolayısıyla da Türk sivil ve askerî uçaklarına kapattı.
        Türkiye’nin Ege’deki haklarını zedeleyen bu durum, özellikle sivil
        havacılık yönünden çeşitli zorluklarla karşılaşılmasına ve iki ülke
        arasında da yeni bir sorunun ortaya çıkmasına yol açtı.</p>
    <p> 1977’de Türkiye’nin, Ege hava sahasını Yunanistan ile ortaklaşa kontrolü
        konusundaki girişimleri Yunanistan tarafından kabul edilmedi. NATO’nun
        Türkiye ve Yunanistan ile yaptığı temaslar sonucunda her iki tarafın da
        daha önceden almış olduğu Ege hava sahası ile ilgili kararları
        yürürlükten kaldırmaları ile sorun çözüldü. Ege Denizi tekrar sivil hava
        trafiğine açıldı.</p>
    <p></p>
    <p><b>2. Türkiye’nin Orta Doğu Politikası </b></p>
    <p>1950 – 1960 yılları arasında Arap ülkelerinin SSCB’ye yaklaşmalarına
        karşılık NATO üyesi olması sebebiyle Türkiye Orta Doğu’da Batı’ya
        paralel bir politika izlemişti.Kıbrıs meselesinde yalnızlıktan kurtulmak
        isteyen Türkiye Orta Doğu’ya açılma politikası izleyerek Arap ülkeleri
        ile ilişkilerini geliştirdi. 1967 Arap – İsrail Savaşında Türkiye,
        ABD’nin Türkiye’deki üslerinden İsrail’e yardım etmesine izin vermedi.
        Türkiye 1969’daki Mescid-i Aksa yangınına büyük tepki gösterirken bu
        gelişme üzerine Rabat’ta toplanan İslam Zirve Konferansı’na katıldı.
        1981 yılında başbakan düzeyinde katıldı. Türkiye günümüze kadar Batılı
        devletlerle, Orta Doğu arasında denge unsuru olmaya gayret gösterdi.</p>
    <p></p>
    <p><b>3.Ermeni İddiaları</b></p>
    <p>Ermeni diasporası ve bazı devletler politik amaçlarla Ermeni meselesini
        yeniden canlandırmışlardır. Bu bağlamda diaspora, iddialarını dünyaya
        tanıtmak ve Türkiye'ye kabul ettirmek, Türkiye'den tazminat ve toprak
        almak son aşamada da büyük Ermenistan hayalini gerçekleştirmekti. Bu
        amaçla propoganda faaliyetlerine de başlayan Ermeniler "Ermenistan
        Kurtuluşu için Ermeni Gizli Ordusu" adı verilen ASALA adlı terör
        örgütünü kurdular. Ermeni terörünü asıl yönlendiren terör örgütü ASALA
        olmuştur. ASALA'nın 1973'te başlatarak 1994 yılına kadar devam ettiği
        terör faaliyetlerinde çoğu diplomat olan 35 Türk şehit edilmiştir. Bu
        durum karşısında Türkiye, önlemlerini artırmış, ulusal ve uluslararası
        platformlarda tezimizi ortaya koyan çalışmalar yaparak faaliyetlerini
        sürdürmüştür<b>.</b></p>
    <p><b> </b></p>
    <p><b>I. TÜRKİYE’DE BUNALIMLI YILLAR</b></p>
    <p><b> </b></p>
    <p><b>1. Siyaset</b></p>
    <p>Türkiye, 1950'de iktidara gelen Demokrat Parti ile ilk yıllarda birçok
        alanda büyük gelişme kaydetmişti. Ancak 1957'den itibaren ekonomide
        enflasyonist baskı hissedilmeye başlanmıştı. Ülkemizde demokrasinin tam
        olarak yerleşmemiş olması siyasi yaşamdaki hoşgörü eksikliği ve
        belirtilen ekonomik nedenler siyasi ortamı gerginleştirdi. Bu şartlar
        altında 27 Mayıs 1960 askerî müdahalesi gerçekleştirilerek DP iktidarına
        son verildi. Demokrasimizin gelişimini kesintiye uğratan bu müdahale
        sonucunda anayasa yürürlükten kaldırılarak meclis kapatıldı.
        Cumhurbaşkanı, başbakan, pek çok bakan ve milletvekili yargılandı. Bu
        yargılama sonucunda Başbakan Adnan Menderes, Dışişleri Bakanı Fatin
        Rüştü Zorlu ve Maliye Bakanı Hasan Polatkan idam edildi (1961).15 Ekim
        1961'de yapılan seçimlere Cumhuriyet Halk Partisi (CHP), Adalet Partisi
        (AP), Cumhuriyetçi Köylü Millet Partisi (CKMP), Yeni Türkiye Partisi
        (YTP) katıldı. Seçimlerden sonra oluşan Meclis, Cemal Gürsel'i
        cumhurbaşkanlığına seçti. 1965 seçimlerine kadar koalisyon hükümetleri
        iktidarda kaldı. 10 Ekim 1965'te yapılan genel seçimleri AP kazandı. 27
        Ekim 1965'te Süleyman Demirel'in başbakanlığı ile başlayan AP iktidarı,
        12 Mart 1971 Askerî Muhtırasına kadar devam etti.</p>
    <p>Türk Silahlı Kuvvetleri yer yer meydana gelen şiddet ve terör olaylarını
        gerekçe göstererek 12 Eylül 1980'de demokratik yönetimi ortadan kaldıran
        askeri müdahaleyi gerçekleştirmiştir. 24 Kasım 1983'e kadar devam eden
        bu dönem, Türk siyasi tarihine "12 Eylül Dönemi" olarak geçti.
        Anayasanın kabulünden sonra seçim hazırlıkları başladı. 6 Kasım 1983
        seçimlerine Anavatan Partisi (ANAP), Halkçı Parti (HP) ve Milliyetçi
        Demokrasi Partisi (MDP) katıldı. Bu seçimler sonucunda birinci parti
        olarak çıkan ANAP, Turgut Özal başkanlığında tek başına iktidar
        oldu.</p>
    <p><b> </b></p>
    <p><b>2. Ekonomi</b></p>
    <p>Devletin ekonomik, sosyal, kültürel amaçlarının belirlenmesinde hükümete
        danışmanlık yapmak ve belirlenen amaçlar için kalkınma planları
        hazırlamak amacıyla Devlet Planlama Teşkilatı (DPT)
        kuruldu(1960).1960-1970 yılları arasında uygulanan "ithal ikameci
        sanayileşme" ile daha önce ithal edilen tüketim mallarının ülkede
        üretimi amaçlanmıştı. Bu dönemde, sanayi daha çok demir-çelik, çimento,
        kağıt, kimya, petrol rafinerisi, alüminyum ve madencilik alanında
        yoğunlaştı. 1970'li yıllarda uygulanan "ileri ithal ikameci model" ile
        buzdolabı, televizyon, çamaşır makinesi gibi dayanıklı tüketim
        mallarının yanı sıra ülkemizde artık otomobil de üretilmekteydi.</p>
    <p>Ekonomide ithalata bağımlılık ve ihracatta durgunluk yaşanmasına rağmen
        1960'lı yıllarda Avrupa'ya giden işçilerimizin ülkeye döviz transferleri
        ekonomiye önemli katkılar sağladı. 1973 petrol krizi, 1974 Amerikan
        ambargosu, ve işçi dövizlerindeki azalma ekonomik gerilemeye neden oldu.
        Türkiye'de 1977 yılında dış ticaret dengeleri bozulmaya başladı. Ülkede
        birçok temel malda kuyruklar, karaborsa ve aşırı fiyat artışı görüldü.
        Türk lirasının yabancı paralar karşısında değeri hızla düştü.
        Ekonomideki bu kötü gidişi önlemek için çeşitli ekonomik programlar
        hazırlandı. Bu programlar içerisinde karma ekonomiden serbest piyasa
        ekonomisine geçişi sağlayan 24 Ocak Kararları önemli bir yer almaktadır
        (1980).</p>
    <p></p>
    <p><b>3. Sosyal ve Kültürel Hayat</b></p>
    <p><b> </b></p>
    <p>1960-1980 yılları arasında Türkiye'de köyden kente göç, gecekondulaşma,
        işçi sayısındaki artış ve daha önce başlayan sendikal faaliyetlerin
        yoğunlaşması gibi önemli toplumsal değişimler yaşandı. Sanayileşmeyle
        artan köyden kente göç</p>
    <p>çarpık kentleşmenin ortaya çıkmasında etkili oldu. Edebiyatta 1950
        sonrasında görülen edebî akımlar etkilerini 1960'lara kadar sürdürdü.
        Garipçilere karşı ortaya çıkan "İkinci Yeni Akımı" 1960'ların ortalarına
        kadar etkisini devam ettirdi. Bu akımın temsilcileri arasında Edip
        Cansever, ilhan Berk, Cemal Süreya, Turgut Uyar ve Sezai Karakoç gibi
        isimler yer alır. Daha önceki dönemlerde başlayan "köy romancılığı"
        Fakir Baykurt'un "Yılanların Öcü", Şevket Süreyya Aydemir'in "Toprak
        Uyanınca"</p>
    <p>eserleriyle ön plana çıkmıştır. 1960'lı yılların ortalarından itibaren
        "Toplumculuk" edebiyatta bir akım olarak ortaya çıktı.</p>
    <p>1970'lerden itibaren toplumdaki politikleşmenin hızlanması, çarpık
        kentleşmenin meydana çıkardığı sorunlar ve işsizliğe bağlı dış göç,
        edebiyatın başlıca konularını oluşturdu. Bu dönem edebiyatında tiyatro,
        gezi, hatıra ve deneme, eleştiri türlerinde büyük gelişmeler
        yaşanmıştır. Gezi, hatıra türünde Yusuf Ziya Ortaç; deneme eleştiri
        türünde Nurullah Ataç, Mehmet Kaplan ve Cemil Meriç önemli
        yazarlarımızdandır. Türk Sineması toplumsal sorunlara ağırlık vererek
        gelişme göstermiştir.</p>
    <p>Yaşanan toplumsal değişim beraberinde yeni anlayışları, farklı fikir
        hareketlerini, yeni estetik değerleri de getirdi. Kırsaldan göç eden
        insanların var olan değerleri ile şehir kültürünün kaynaşması "arabesk"
        adı verilen yeni bir anlayışı ortaya çıkardı.1960'lı yılarda Fecri
        Ebcioğlu'nun öncülüğünde aranjman (düzenleme) tarzı müzik ortaya çıktı.
        Bu tarz, yabancı müziklere Türkçe sözlerle şarkılar yazılarak
        oluşturuldu ve Türkçe bestelerin yolunu açtı.</p>
    <p></p>
    <p align="center"><b>5.ÜNİTE: KÜRESELLEŞEN DÜNYA</b></p>
    <p></p>
    <p><b>A-SSCB’DE DEĞİŞİM VE SONUÇLARI</b></p>
    <p><b> </b></p>
    <p><b>1.SSCB’DE POLİTİKA DEĞİŞİKLİKLERİ VE NEDENLERİ</b></p>
    <p>Soğuk Savaşı’n taraflarından biri olan Doğu Bloku 1980’lerden itibaren
        büyük bir değişime mecbur kalmıştı. SSCB’nin mevcut sistemi işlemez
        durumdaydı. Buna rağmen SSCB bütün kaynaklarını nükleer silahlanmaya
        aktararak dünyadaki güçlü konumunu sürdürmek istiyordu. Fakat SSCB
        mevcut hâliyle bu yarışı sürdürecek güce sahip değildi.</p>
    <p>Gorbaçov, ocak 1987’de glasnostu, kasım ayında ise perestroykayı
        açıkladı. Gorbaçov bu hamlesiyle Sovyet komünizminin yapısını
        değiştirmeye karar vermişti.</p>
    <p>Gorbaçov açıklık ve yeniden yapılanma programlarıyla, komünist iktidarın
        tepki çeken baskılarını demokratik bazı uygulamalarla halk egemenliğine
        yaklaştırmak istiyordu. Ayrıca ekonomik yapıda radikal değişikliklerle
        ülke ekonomisini canlandırmayı, ekonomiye yeni bir dinamizm kazandırmayı
        ve Sosyalist Blok içindeki toplumsal olayları yatıştırmayı hedefliyordu.
        Böylece devlet yönetimi daha demokratikleşecek, ülke ekonomisi
        düzeltilerek ABD ile rekabet edebilecek hâle gelinecekti.</p>
    <p>1988’de Sosyalist Teşebbüs Kanunu ile işletmelerin yöneticilerine geniş
        yetkiler verildi. Gorbaçov bu ve benzeri yeniliklerle kapitalist
        sistemin üretimde başarı sağlayan yöntemlerini sosyalist sistemin içinde
        kullanmaya çalışıyordu. SSCB, 1989’da ani bir kararla 1979’dan beri
        işgal altında bulundurduğu Afganistan’dan çekildi. Ekonomide, sanayide
        ve teknolojide geri kalınması, nükleer silahların azaltılması isteğine
        Afganistan’ dan çekilme de eklenince süper güç SSCB imajı zedelendi.</p>
    <p></p>
    <p><b> </b></p>
    <p><b>2.SSCB’NİN DAĞILMASI</b></p>
    <p>Gorbaçov perestroika ile siyasi sistemi, devlet örgütünü ve hükûmet
        yapısını yeniden düzenlemeyi hedeflemişti. Bunun için Gorbaçov, SSCB
        içindeki Letonya, Estonya ve Litvanya gibi cumhuriyetlerde başlayan
        bağımsızlık hareketlerine ve milliyetler sorununa çözüm bulmak için
        Aralık 1990’da “Egemen Devletler Birliği Antlaşması” fikrini ortaya
        attı.</p>
    <p>Gorbaçov, bu Antlaşma ile SSCB içindeki cumhuriyetler arasında daha sıkı
        bir ekonomik iş birliğini isterken birlik içindeki en büyük cumhuriyet
        olan Rusya Federasyonu’nun lideri Boris Yeltsin, Mayıs 1990’da serbest
        pazar ekonomisi ve ekonomik bağımsızlık isteyerek Haziran 1990’da
        bağımsızlığını ilan etmişti. Aynı zamanda SSCB içindeki birçok
        cumhuriyet de bağımsızlığını ilan etmişti.</p>
    <p>Gorbaçov’un öne sürdüğü ve 10 cumhuriyet tarafından kabul edilen “Egemen
        Devletler Birliği Antlaşması’nın 20 Ağustos 1991 günü imzalanması
        kararlaştırıldı. Çok önemli bir sorunu çözdüğüne inanan Gorbaçov
        ailesiyle beraber 5 Ağustosta Kırım’daki yazlığına tatile gitti.</p>
    <p>SSCB’ye bağlı cumhuriyetlerdeki bağımsızlık ilanlarına karşı Gorbaçov’un
        gerekli tedbirleri almadığını düşünen ve “Egemen Devletler Birliği
        Antlaşması’na karşı olan ordu içindeki bazı komutanlar, bakanlar ve KGB
        liderinin aralarında bulunduğu bir grup, 18 Ağustos 1991 günü Gorbaçov’a
        karşı bir darbe yaptı.</p>
    <p>Gorbaçov ve ailesi Kırım’da ev hapsine alındı. 19 Ağustos 1991 günü
        tanklar Rusya Federasyonu Parlementosunu çembere alırken, Boris Yeltsin
        darbeyi yapanlara karşı halkı her yerde gösteri ve grevler yapmaya
        çağırdı. Yeltsin’in çağrısı hem halktan hem de Batılı devletlerden büyük
        destek gördü. Kısa süre sonra darbe yapanlar dağılmak zorunda kalırken
        Yeltsin’i halkın gözünde bir kahramana dönüştürdü.</p>
    <p>Devlet Başkanlığı görevine bir süre daha devam eden Gorbaçov, 25 Aralık
        1991’de bu görevinden de istifa etti ve yerine Boris Yeltsin geçti.</p>
    <p></p>
    <p><b>3.SSCB’NİN DAĞILMASININ DOĞU AVRUPA’YA ETKİSİ</b></p>
    <p>Gorbaçov’un “Her ulus istediği kalkınma yolunu seçme, kendi kaderini
        tayin etme, topraklarını ve insan kaynaklarını istediği gibi kullanma
        hakkına sahiptir.” açıklaması Doğu Avrupa’da da etkisini gösterdi. II.
        Dünya Savaşı’ndan sonra Sovyet hegemonyasına karşı ilk başkaldırıyı
        gerçekleştiren Çekoslovakya, Macaristan ve Polonya başta olmak üzere
        Doğu Avrupa’daki tüm Sovyet uydusu ülkelerindeki aydınlar ve
        milliyetçiler harekete geçti.</p>
    <p>Kısa süre sonra bu ülkelerdeki sosyalist yönetimler yıkıldı ve devletler
        SSCB’ye karşı bağımsızlıklarını ilan ettiler. Bu devletlerden
        Çekoslovakya hiçbir çatışma olmadan Çek Cumhuriyeti ve Slovakya olarak
        ikiye ayrıldı.</p>
    <p></p>
    <p><b>4.SSCB’NİN DAĞILMASININ DÜNYA GÜÇLER DENGESİ ÜZERİNE ETKİLERİ</b></p>
    <p>1991 yılında SSCB’nin dağılması ile Doğu Bloku çöktü. Kontrol, Batı
        Bloku’nun dolayısıyla ABD’nin eline geçti. Artık ABD dünyanın lider
        ülkesi ve tek süper gücü olarak görülmeye başlandı. SSCB’ye üye olan
        devletlerden bazıları Rusya Federasyonu önderliğinde Bağımsız Devletler
        Topluluğunu kursalar da SSCB’nin dünya üzerindeki etkisine sahip
        olamadılar.</p>
    <p>2001’de ülkesindeki terör olaylarını gerekçe gösteren ABD, Ekim 2001’de
        Afganistan’a, Nükleer silahlanmayı önlemek iddiasıyla Mart 2003’te de
        Irak’a askerî müdahalede bulundu. Afganistan müdahalesi ABD’ye önceden
        SSCB kontrolünde bulunan Orta Asya’daki zengin enerji kaynaklarına yakın
        olma imkânı verdi.</p>
    <p>Irak’a yaptığı müdahale ve sonrasındaki gelişmeler petrol bakımından çok
        zengin olan Basra Körfezi bölgesinin kontrolünün ABD’nin eline geçmesini
        sağladı. Avrupa Birliği ABD’ye karşı bir dengeleyici güç unsuru olmaya
        çalıştıysa da İngiltere’nin ABD’nin yanında yer almasından dolayı
        başarılı olamadı.</p>
    <p>1996’da Çin, Rusya, Kazakistan, Kırgızistan ve Tacikistan’ın “Şanghay
        Beşlisi” adı ile kurdukları iş birliği yapılanması 2001’de Özbekistan’ın
        da katılımıyla “Şanghay İş Birliği Örgütü” adını aldı.</p>
    <p>Enerjinin bütün dünyada devletler arası ilişkilerde ağırlık merkezi
        hâline geldiği günümüzde enerji kaynakları bakımından son derece zengin,
        genç nüfusa sahip, ekonomik yapısı güçlü bu örgütlenme artık dünyada
        önemli bir güç hâline gelmiştir. Hindistan, İran, Pakistan ve Moğolistan
        bu örgütlenmeye gözlemci ülkeler olarak destek vermektedir.</p>
    <p></p>
    <p><b>B-ASYA’DA YENİDEN YAPILANMA</b></p>
    <p><b> </b></p>
    <p><b>1. TÜRK CUMHURİYETLERİ BAĞIMSIZ OLUYOR</b></p>
    <p>Rusya’da 1917 İhtilali sırasında Bolşeviklerin “Milletler kendi
        kaderlerini tayin edebilecekler ve bağımsız devletler kurabilecekler.”
        sözleri üzerine Türklerde oluşan bağımsızlık umudu, ihtilal sonrasında
        hüsran ile sonuçlanmıştı.</p>
    <p>Gorbaçov’un açıklık ve yeniden yapılanma politikaları Türklerin
        bağımsızlıklarını kazanmaları için iyi bir fırsat oldu. SSCB’nin
        dağılmasıyla Türkler bağımsızlıklarını elde ettiler.</p>
    <p>Türkiye daha bağımsızlıklarını ilan ettikleri günden başlayarak bu kardeş
        devletlerle yakından ilgilenmeye başlamış, onlara örnek olarak Batı’ya
        açılan pencereleri olmuştur.</p>
    <p><b> </b></p>
    <p><b>a. AZERBAYCAN</b></p>
    <p>Rusya’daki sosyalist sistem giderek halkın isteklerini karşılayamaz oldu.
        1985’te Sovyet yönetiminin başına geçen Mikhail Gorbaçov bunu gördü.
        Glasnost ve perestroyka adı verilen yeni bir politika belirledi. Bu
        açıklık ve yeniden yapılanma politikasından Azerbaycanlılar da
        yararlandı. Ebulfeyz Elçibey’in önderliğinde Halk Cephesi adıyla bir
        örgüt kuruldu (19 Haziran 1989).</p>
    <p>Azerbaycan’a bağımsızlık verilmesi istendi. Bu durum Moskova’nın hoşuna
        gitmedi. Ermeniler kışkırtılarak Ermeni- Azeri çatışması yaratıldı.
        19-20 Ocak 1990’da Kızıl Ordu Bakü’ye girdi. Bu durum Halk Cephesi’nin
        yeraltına inmesine yol açtı. Mart 1990’da seçimler yapıldı ve</p>
    <p>Ayaz Muttalibov Cumhurbaşkanı seçildi. 30 Ağustos 1991’de Azerbaycan’ın
        bağımsızlığı ilân edildi.</p>
    <p>18 Ekim 1991’de yapılan halk oylaması ile bu karar daha da pekiştirildi.
        Ancak, Muttalibov halkla uyuşamadı. 25 Şubat 1992’de Suşa ve Hocalı’da
        büyük katliamlar oldu. Bunun üzerine Muttalibov istifa etti.</p>
    <p>Mayıs ayında tekrar cumhurbaşkanı oldu ise de halk bunu kabul etmedi.
        İsyan çıktı. Muttalibov Moskova’ya kaçtı. 7 Haziran 1992’de Elçibey
        Cumhurbaşkanı seçildi. Ancak 16 Haziran 1993’te görevinden çekilmek
        zorunda kaldı. Yerine Haydar Aliyev getirildi.</p>
    <p>Azerbaycan'daki rejimin yerine oturamamasından yararlanan Dağlık Karabağ
        Ermenileri Azerbaycan'dan ayrılmak istediler Bu durum Ermenistan ile
        Azarbaycan arasında savaşa yol açtı. Dağlık Karabağ sorunu henüz
        çözülememiştir.</p>
    <p>Petrol, doğal gaz ve demir satışı Azerbaycan ekonomisi için önemli gelir
        kaynağıdır. Ülkede enerji, maden ve petrokimya sanayi gelişmiştir.
        Eğitim ve kültürel faaliyetler diğer Orta Asya Türk Cumhuriyetlerine
        göre daha ileri seviyededir.</p>
    <p></p>
    <p><b>b. KAZAKİSTAN</b></p>
    <p>22 Haziran 1989’da Kazakistan Komünist Partisi başkanlığına getirilen
        Nazarbayev, Mikhail Gorbaçov’un Glasnost-Perestroyka politikasına destek
        verdi. Bunun karşılığı olarak da Kazakistan’ın haklarının korunmasını
        sağladı.</p>
    <p>Kazakistan petrolünün, doğalgazının ve madenlerinin dış piyasada uygun
        fiyatla satılmasını istedi. İzlediği tutarlı ve akılcı politika ona
        büyük saygınlık kazandırdı. 1989 yılı Eylül’ünde resmi dilin Kazak
        Türkçesi olduğunu ilân etmesi halkın güvenini daha da arttırdı.</p>
    <p>26 Mart 1990’da seçilen parlamento 24 Nisan 1990’da Nazarbayev’i
        cumhurbaşkanı seçti. Nazarbayev parlamento desteği ile Rusların
        Kazakistan’daki nükleer deneme yapmalarını engelledi.</p>
    <p>1 Aralık 1991’de yeniden 5 yıl için cumhurbaşkanı seçildi. Kazak
        geleneklerine uygun şekilde makamına oturdu. 16 Aralık 1991’de
        Kazakistan’ın bağımsızlığını ilân etti.</p>
    <p>Kazakistan, Bağımsız Devletler Topluluğu’nun kurulmasında önemli bir rol
        oynamıştır. Kazakistan Cumhurbaşkanı Nursultan Nazarbayev, Mayıs
        2006’dan beri BDT Devlet Başkanları Konseyi başkanıdır. Ayrıca
        Kazakistan Avrasya Ekonomik Topluluğu (AET), Şangay İş Birliği Örgütü
        (ŞİO), gibi bölgesel örgütlenmeler ile BM, İslam Konferansı Örgütü (İKÖ)
        (İslam İşbirliği Teşkilatı (İİT)) , Avrupa Güvenlik ve İş Birliği
        Teşkilatı (AGİT) ve diğer uluslararası ve bölgesel kuruluşlarda aktif
        bir rol oynamaktadır.</p>
    <p></p>
    <p><b>c. KIRGIZİSTAN</b></p>
    <p>27 Ekim 1990’da cumhurbaşkanı seçilen Asker Akayev, merkeziyetçi
        ekonomiden, liberal ekonomiye geçişi sağlayacak yasal düzenlemeler
        yaptı. Eğitim dilini Kırgızcaya çevirerek Kırgızların ulusal dillerini
        kullanmalarına, ulusal kültürlerini geliştirmelerine ve ulusal
        kimliklerini tanımalarına yardımcı oldu. 12 Aralık 1991’de Kırgızistan
        bağımsızlığını ilân etti.</p>
    <p>Kırgızistan 1991’de BDT’ye, 1992’de BM ve AGİT’e üye oldu.</p>
    <p>Kırgızistan’ın yetiştirdiği ve bütün dünyada tanınan önemli bir yazar
        olan Cengiz Aytmatov’un romanları ülkemizde de büyük ilgi
        görmektedir.</p>
    <p>Ülke ekonomisi daha çok tarım ve madenciliğe dayalıdır. Ülkede son
        yıllarda doğal güzelliklerin etkisi ile turizm faaliyetleri de
        hızlanmakta ve bu da ülke ekonomisine büyük katkı sağlamaktadır.</p>
    <p></p>
    <p> d. <b>ÖZBEKİSTAN</b></p>
    <p>1989 yılı Haziranında Özbekistan Komünist Partisi Birinci Sekreterliğine
        İslam Abdulganiyeviç Kerimov’un getirilmesinden ve Sovyetler Birliği'nin
        dağılmaya başlaması üzerine bağımsızlığa doğru giden yol açıldı. Zira
        Mart 1990’da başkan seçilen Kerimov, Sovyetlere karşı bir politika
        izledi. Rusya’nın Özbekistan’ı hammadde deposu olarak gördüğünü bunun da
        Özbek halkını geri bıraktığını belirtti.</p>
    <p>Kerimov, Özbekçeyi resmi dil ilan etti. Özbekistan anayasasında hiçbir
        etnik gruba ve azınlığa anayasadaki yurttaşlık hakları dışında bir
        hakkın verilmesine izin vermedi. Özbek ulusçuluğunun geliştirilmesine
        önem verdi. Rusçanın çeşitli alanlardaki etkinliğini azaltmaya
        başladı.</p>
    <p>Nitekim televizyon programlarındaki Rusçanın ağırlığı giderek
        azalmaktadır. Halkından güç alan Kerimov, 31 Ağustos 1991’de
        Özbekistan’ın bağımsızlığını ilân etti. 29 Aralık 1991’de de
        Cumhurbaşkanlığı‘na seçildi. Ekonomiyi liberalleştirdi, sistemi
        demokratikleştirdi. Rusya Federasyonu ile çatışmaya girmedi.</p>
    <p>Özbekistan, bağımsızlığını kazandıktan sonra gelişmiş ülkelerle
        özellikle, ekonomik anlamda ilişkiler kurarak Orta Asya’nın güçlü
        devletlerinden biri hâline gelmiştir.</p>
    <p></p>
    <p> e. <b>TÜRKMENİSTAN</b></p>
    <p>Sovyet rejiminin Türkmenistan’da yerleşmesini engellemeye çalışan
        Türkmenler, Sovyet yöneticilerince çeşitli suçlarla suçlanarak
        cezalandırıldılar, sürgüne gönderilerek ülkeden uzaklaştırıldılar.
        Türklerin direnişleri diğer cumhuriyetlerde olduğu gibi çok kanlı bir
        şekilde bastırıldı. Bu durum Gorbaçov’un devlet başkanı olmasına kadar
        sürdü.</p>
    <p>Türkmenistan Komünist Partisi başına getirilen Leningrad Üniversitesinde
        okumuş Komünist Partisinin her kademesinde görev yapmış olan Sapar Murat
        Atayeviç Niyazov, önce Türkmenler arasındaki kabilecilik ayrışmasını
        durdurdu.</p>
    <p>Türkmen aydınlarıyla işbirliği yaparak Sovyetlerin Türkmenistan’ı
        sömürdüğünü, aldığından daha az para vererek halkı fakirleştirdiğini
        yüksek sesle dile getirdi. Ulusal kimliğin simgesi olan Türkmen diline
        sahip çıktı ve Rusçanın yanında resmi dil olmasını sağladı.</p>
    <p> 1990’da yapılan Cumhurbaşkanlığı seçimini %99.5 oy ile kazandı. Rusya’da
        Sovyet sistemi çökerken Niyazov ,Türkmenistan’ın bağımsızlığı konusunda
        halk oyuna başvurdu ve halkın %93’ünün bağımsız olmak istediğini, bu
        oylama ile tespit etti. Nitekim, Türkmenistan Parlamentosu 27 Ekim
        1991’de oybirliği ile Türkmenistan’ın bağımsızlığını kabul ederek tüm
        dünyaya duyurdu.</p>
    <p>Türkmenistan ekonomisinin temeli doðal gaz ve petrolden oluşur.
        Türkmenistan Orta Asya Cumhuriyetleri arasında en büyük doğal gaz
        rezervlerine ve yıllık üretim kapasitesine sahiptir. Özbekistan’dan
        sonra bölgede en fazla pamuk üreten Türkmenistan’ın ihracatının %
        20’sini pamuk oluşturur.</p>
    <p>Türkmenistan’ın bağımsızlığını tanıyan ilk ülke Türkiye olmuştur.
        Türkmenistan-Türkiye ilişkileri hızlı bir şekilde gelişmektedir. İki
        ülke arasında “Ekonomik ve Ticari İş Birliği Anlaşması” imzalanmıştır.
        Ayrıca Latin alfabesine geçiş, Türkmen öğrencilerin ülkemizde yüksek
        öğrenim görmesi, Türkmenistan’da ortak okullar açılması gibi çalışmalar
        yapılmaktadır. Aşkabat’ta bulunan Türkmenistan-Türk Üniversitesi ortak
        olarak kurulmuştur.</p>
    <p></p>
    <p><b>2.Bağımsız Devletler Topluluğu</b></p>
    <p>Bağımsız Devletler Topluluğu (BDT), SSCB’nin dağılmasının ardından 21
        Aralık 1991’de “Almatı Zirvesi” sonucu 11 cumhuriyetin (Azerbaycan,
        Ermenistan, Belarus, Kazakistan, Moldova, Kırgızistan, Rusya,
        Tacikistan, Türkmenistan, Özbekistan, Ukrayna) katılımı ile
        kurulmuştur.</p>
    <p>Topluluğa kuruluş aşamasında Baltık Devletleri ve Gürcistan
        katılmamıştır. Topluluğa Aralık 1993’te katılan Gürcistan, 2008 Güney
        Osetya Savaşı sonrasında Meclis kararı ile 15 Ağustos 2008’de BDT’den
        ayrılmıştır. Türkmenistan ise 2005’te üyelikten ayrılmış ve Topluluğa
        gözlemci ülke olarak katkıda bulunmaktadır.</p>
    <p>Siyasi bir birlik olarak kurulan BDT zamanla üye ülkeler arasında yapılan
        ekonomik iş birliği ve ortaklık anlaşmalarıyla ekonomik bir özellikte
        kazanmıştır. Günümüzde BDT, yaklaşık 240 milyonluk nüfusu, dünyanın
        toplam doğal kaynaklarının % 25’i ve sanayi potansiyelinin % 10’una
        sahip önemli bir güç merkezi hâline gelmiştir</p>
    <p><b> </b></p>
    <p><b>3.Türk İşbirliği ve Kalkınma İdaresi Başkanlığı (TİKA)</b></p>
    <p>TİKA, 24 Ocak 1992’de başta Türk dilinin konuşulduğu ülkeler ve
        Türkiye’ye komşu ülkeler olmak üzere; gelişmekte olan ülkelerin
        kalkınmalarına yardımcı olmak, bu ülkelerle ekonomik, teknik,
        sosyokültürel ve eğitim alanlarında iş birliğini geliştirmek amacıyla
        kurulan bir teşkilattır.</p>
    <p></p>
    <p><b>C. DOĞU BLOKUNDAN SONRA AVRUPA’DA YENİ ARAYIŞLAR</b></p>
    <p>Gorbaçov’un 1985 yılında iktidara gelmesiyle başlayan değişim ve
        gelişmeler Orta ve Doğu Avrupa’da bulunan SSCB’ye bağlı uydu devletleri
        de etkiledi ve onları sistem değişikliğine yöneltti. Zaten daha önce
        1953’te Çekoslovakya ve Doğu Almanya, 1956’da Macaristan ve Polonya SSCB
        hegemonyasına karşı ilk başkaldıran uydular olmuşlardı. Doğu Avrupa’daki
        bütün uydu devletler bağımsızlıklarını kazanmak için önce kendi
        ülkelerindeki komünist partilerin kontrollerinden kurtulma yoluna
        gitmişler ve genellikle demokratik eylemler ve seçimler yoluyla bunu
        gerçekleştirmişlerdir.</p>
    <p> 1990’da birçok Doğu Bloku ülkesinde halktan da gelen değişim talepleri
        sonucunda komünist partilerde değişimler yaşanırken, bazıları da
        kendilerini fesh etme yoluna gitti ve bu ülkelerde çok partili hayata
        geçildi. Doğu Bloku dağılırken, önce COMECON, sonra da Varşova Paktı’na
        son verildi (1991).</p>
    <p>Doğu Blokunun yıkılması, Soğuk Savaşı’n sona ermesine neden oldu. Bu da,
        1990’lı yılların başlarında dünyada yeni bir durumun ortaya çıkmasına,
        aynı zamanda güç dengelerinde yeni gelişmelere ve yapılaşmalara yol
        açtı. SSCB’nin dağılmasıyla bağımsızlığını kazanan devletlerden bazıları
        BDT’yi kurarken Doğu Blokuna dâhil bir çok ülke de NATO’ya ve AB’ye üye
        oldu.</p>
    <p></p>
    <p><b>1. İki Almanya’dan Tek Devlete</b></p>
    <p>II. Dünya Savaşı’nın sonunda SSCB uydusu olarak kurulan Demokratik
        Almanya ile Batı Blokuna dâhil olan Federal Almanya’nın birleştirilmesi,
        Soğuk Savaş Döneminin en önemli sorunlarından biri olmuştu.</p>
    <p>1989’da Demokratik Almanya’nın kendi vatandaşlarına ülkeden çıkış vizesi
        vermesi üzerine on binlerce kişinin Batılı ülkelerin büyükelçiliklerine
        sığınarak iltica talebinde bulunması, uluslararası bir sorun hâline
        geldi.</p>
    <p>9 Kasım 1989’da Berlin Duvarı geçişlere açıldı. İki Almanya arasında gezi
        ve göç serbestliği başladı. İki kutuplu dünyanın sembollerinden biri
        olan Berlin Duvarı 14 Ocak 1990’dan sonra yıkılmaya başlandı. Federal
        Almanya Başbakanı Helmut Kohl’ün iki Almanya’nın birleşmesiyle ilgili
        olarak, önce sıkı bir iş birliğini sonra da aşamalı şekilde birliği
        öngören planını SSCB’nin de kabul etmesiyle 3 Ekim 1990’da iki Almanya
        resmen birleşti.</p>
    <p>SSCB dağılınca onun yerine Rusya, ordusunun Berlin’de kalan son bölümünü
        31 Ağustos 1994’te, Batılı müttefikler de askerlerini 9 Eylül 1994’te
        geri çekti.</p>
    <p><b>2. Avrupa Ekonomik Topluluğundan (AET) Avrupa Birliğine (AB)</b></p>
    <p>1957’de imzalanan Roma Antlaşması ile Avrupa Ekonomik Topluluğu adını
        alan Birlik önce malların gümrük vergisi ödenmeksizin üye ülkeler
        arasında serbestçe alınıp satılmasını amaçlıyordu.</p>
    <p>1972’de üye sayısı altıdan dokuza çıkmıştı. 7 Şubat 1992’de imzalanan ve
        Kasım 1993’te yürürlüğe giren Maastricht Antlaşması ile Avrupa
        Topluluğu, Avrupa Birliği adını aldı. 1995 ve 2004 yılında Birliğe yeni
        üyelerin katılımı ve üyeler arasındaki ekonomik farklılıklar yeni
        yapısal programların uygulanmasını zorunlu kıldı.</p>
    <p><b>a. Maastricht Kriterleri</b></p>
    <p>Söz konusu kriterler şunlardır:</p>
    <p>- Üyelerin yıllık ortalama enflasyon oranı, en düşük yıllık enflasyona
        sahip üç üye devletin enflasyon ortalamasını en fazla 1,5 puan
        geçebilir.</p>
    <p>- Üye devletlerin bütçe açığı oranı, gayri safi yurt içi hasılasının (%
        3’ünü aşmaması gerekir.</p>
    <p>-Üye devletlerin kamu borcunun, gayri safi yurt içi hasılalarının %
        60’ını geçmemesi gerekir.</p>
    <p>-Her üye devletin uzun vadeli faiz oranı, en düşük orana sahip üç üye
        devletin faiz oranını en fazla 2 puan aşabilir.</p>
    <p>-Üye devletlerin ulusal paraları, Avrupa Döviz Kuru mekanizmasının izin
        verdiği normal dalgalanma sınırları içinde kalmalıdır.</p>
    <p></p>
    <p><b>b- Kopenhag Kriterleri</b></p>
    <p>Bu kriterlere göre aday ülkeler; demokrasi, hukukun üstünlüğü, insan
        hakları, azınlık hakları ve işleyen bir piyasa ekonomisi alanlarında
        belirli bir seviyeye gelmiş olmalıdırlar. AB, bu kriterlere uygun
        gördüğü birçok Doğu Avrupa ülkesini özellikle 2004 yılından sonra tam
        üyeliğe almıştır.</p>
    <p></p>
    <p><b>c. AB ve Dünya</b></p>
    <p>Doğu Blokunun yıkılıp yeni bağımsız devletlerin ortaya çıkmasıyla güçler
        dengesinde büyük değişiklikler oldu. Bu durum, uluslararası ilişkileri
        ve dünyanın yeniden yapılanmasını önemli ölçüde etkiledi. Avrupa’da
        ortaya çıkan siyasi boşluğu doldurmak adına AB’nin önemi daha da
        artmıştır. Zamanla büyük bir ekonomik güç hâline gelen AB, uluslararası
        problemleri çözme konusunda yeterli performansı gösterememiştir.</p>
    <p></p>
    <p><b>3.NATO’nun Avrupa’da Genişlemesi</b></p>
    <p>Doğu Blokunun yıkılmasından sonra kendi başlarına hareket etme
        özgürlüklerine kavuşan Doğu Avrupa ülkeleri güvenlik arayışı içine
        girmişlerdir. Bu ülkeler NATO’ya girerek güvenlik sorunlarını çözmekle
        beraber ABD ve Batılı ülkelerle siyasi ve ekonomik bağlarını
        güçlendirmeyi amaçlamışlardır.</p>
    <p> Bu ülkelerin NATO’ya üyeliği Avrupa’nın tarihî bölünmüşlüğünün
        üstesinden gelmek için büyük bir adım olarak da kabul edilmiştir. Bu
        amaçla Ocak 1999’da ilan edilen “Barış İçin Ortaklık (BİO)” (PFP-The
        Partner Ship for Peace) adıyla bir ortaklık programı uygulamaya
        konularak NATO ile yakınlaşmaları ve farklı tarihlerde üye olma imkânı
        sağlanmıştır.</p>
    <p> Nisan 2008’de Bükreş’te yapılan NATO Zirvesi’nde, Rusya’nın bütün karşı
        çıkmalarına rağmen, Ukrayna ve Gürcistan’ın ileride NATO’ya tam üye
        olacakları karar altına alınmıştır. Ayrıca Arnavutluk ve Hırvatistan
        2009’da üye olma hakkı kazanırken Makedonya, Yunanistan tarafından veto
        edilmiştir. Kıbrıs Rum Yönetimi de katılım için başvuru yapmış fakat
        Türkiye tarafından veto edilmiştir.</p>
    <p></p>
    <p><b>D. TÜRKİYE VE AVRUPA BİRLİĞİ</b></p>
    <p><b>1. Türkiye’nin AB Serüveni</b></p>
    <p></p>
    <p><b>a- Ankara Antlaşması ve Katma Protokol:</b> Türkiye, AET’nin
        kurulmasından kısa bir süre sonra Temmuz 1959’da Topluluğa tam üyelik
        için başvurmuştur. 12 Eylül 1963’te Ankara Anlaşması imzalanmıştır.
        Ancak Ankara Anlaşması, geçiş dönemi hükümleri ve tarafların üstleneceği
        yükümlülükleri belirten Katma Protokol (1973) öngörüldüğü şekilde
        uygulanamamıştır.</p>
    <p>AB ve Gümrük Birliğinin temsil ettiği kalkınma modeli dışarıya açık,
        bütünleşmeyi öngören bir model iken, ülkemizde 1970’li yıllarda içe
        dönük, “ithalat ikamesi”ne dayalı politikalar uygulanmıştır.</p>
    <p><b>b- Türkiye’nin Gümrük Birliği’ne Giriş:</b> Türkiye, 14 Nisan 1987’de
        tekrar AB’ye tam üyelik müracaatında bulunmuştur. Süren müzakereler
        sonunda Türkiye ile AB arasındaki Gümrük Birliği, 1 Ocak 1996 tarihinde
        yürürlüğe girmiştir.</p>
    <p><b>c- Avrupa Birliği’nin Genişleme Süreci ve Türkiye:</b> Avrupa Birliği,
        1993 Kopenhag Zirve Toplantısı’nda aldığı kararlar uyarınca eski Varşova
        Paktı ülkeleri olan Orta ve Doğu Avrupa ülkelerini kapsayan bir
        genişleme süreci başlatmıştır. Türkiye ise genişleme kapsamına
        alınmamıştır.</p>
    <p>12-13 Aralık 1997 tarihlerinde Lüksemburg’da yapılan Avrupa Birliği
        Zirvesi’nde Türkiye’nin tam üyeliğe ehliyeti bir kez daha teyit
        edilmiştir. AB Komisyonunun 1999’da açıkladığı raporda, Türkiye tam
        üyeliğe aday gösterilmiş ve ülkemize de somut bir “Katılma Ortaklığı
        Stratejisi” önerilmiştir.</p>
    <p>10-11 Aralık 1999 tarihlerinde Helsinki’de yapılan AB Devlet ve Hükûmet
        Başkanları Zirvesi’nde Türkiye, oy birliği ile Avrupa Birliğine aday
        ülke olarak kabul edilmiştir.</p>
    <p><b>Tarama Süreci:</b> AB müzakerelere başlamamış aday ülkelerin katılım
        hazırlıklarını hızlandırmak amacıyla tarama süreçlerini uygulamaya
        koymuştur. Ülkemiz için 13 Kasım 2001 tarihinde hazırlanan 4. İlerleme
        Raporu ve Strateji Belgesi’nde, Türkiye’nin gerçekleştirdiği
        değişikliklere rağmen Kopenhag siyasi kriterlerini yerine getirmemiş tek
        aday ülke olduğu belirtilmiştir.</p>
    <p></p>
    <p></p>
    <p></p>
    <p><b> </b></p>
    <p><b> </b></p>
    <p><b>E. YENİ OLUŞUM SÜRECİNDE BALKANLAR</b></p>
    <p><b>1. Yugoslavya Sosyalist Federal Cumhuriyeti’nin Dağılması</b></p>
    <p>Birinci Dünya Savaşı′ndan sonra kurulan Yugoslavya, Sırbistan,
        Hırvatistan, Bosna-Hersek, Slovenya, Makedonya ve Karadağ′dan oluşan
        federal bir devlet idi. 1980′de Tito′nun ölümü ile cumhuriyetler
        arasındaki ilişkiler bozulmaya başladı.</p>
    <p>Temmuz 1989′da Slovenya Parlamentosu bağımsızlığını ilan etti. Bunu
        Hırvatistan izledi. Bu iki gelişme Yugoslavya parçalanma sürecini
        hızlandırdı. Mart 1991′de Sırp-Hırvat çatışmaları başladı. Haziran 1991
        ′de Yugoslav (Sırp) ordusu Slovenya′ya girdi. 8 Eylül 1991′de ise
        Makedonya bağımsızlığını ilan etti.</p>
    <p>Yugoslavya da parçalandı. Hırvatistan, Slovenya, Makedonya ve
        Bosna-Hersek bağımsız oldular. Ancak, Bosna-Hersek'te 1992'de çıkan iç
        savaş 1996'ya kadar sürdü.</p>
    <p>27 Kasım 1991′de Bosna-Hersek′in bağımsızlık ilanı ile Yugoslavya′yı
        oluşturan 6 cumhuriyetten Sırbistan ve Karadağ dışındaki 4′ü bağımsız
        oldu. Aralık 1991′de, Bosna Hersek′teki Hırvat ve Boşnaklar, bağımsız
        bir devlet olarak tanınmalarını istedi. Buna karşılık Bosnalı Sırplar da
        kendi bağımsızlıklarını ilan etti.</p>
    <p>Avrupa Topluluğu, Slovenya ve Hırvatistan ve Bosna Hersek′i tanıdı.
        Bosna-Hersek′te Müslüman Boşnaklar ve Hırvatlarla, Bosnalı Sırplar
        arasında artan gerginlik Mart 1992′de çatışmaya dönüştü.</p>
    <p>Bosnalı Sırplar, Yugoslavya Devlet Başkanı Slobodan Miloseviç′in desteği
        ile Bosna-Hersek′te etnik arındırma çalışmalarına başladı. Bosna Sırp
        Cumhuriyeti Başkanı Radovan Karadziç ve General Ratko Mladiç′in
        öncülüğündeki Sırplar, Bosna-Hersek′teki Boşnak ve Hırvatları acımasızca
        katletmeye girişti.</p>
    <p>NATO, Sırp saldırılarını önlemek üzere 10 Temmuz 1992′de Adriyatik
        Denizi′ne donanma göndermeyi kararlaştırdı. Yugoslavya′nın AGİK üyeliği
        askıya alındı. NATO Akdeniz Daimi Kuvveti, 15 Temmuz 1992′de Adriyatik
        Denizi′ne giderek Yugoslavya′ya uygulanan ambargoyu kontrole
        başladı.</p>
    <p>Sırp saldırıları uluslararası diplomatik çabalara rağmen durmadı. ABD′nin
        girişimleri ile bir araya gelen Boşnak ve Hırvat liderler, Mart 1994′te
        iki kesimli bir federasyonu öngören bir anayasal metni imzaladı.
        Türkiye, Bosna Hersek′te bulunan BM Barış Gücü′ne bir askeri birlik ile
        katılarak Temmuz 1994′te Zenica′ya yerleşti.</p>
    <p>1994 yılında NATO uçakları BM′nin ilan ettiği uçuş yasağını uygulamaya
        başladı. Mart 1994′te Bosnalı Müslümanlar ve Hırvatlar anlaşmaya vararak
        birbirleriyle savaşmaktan vazgeçti.</p>
    <p>29 Ağustos 1995 tarihinde Sırp mevzilerini hedef alan NATO askeri
        müdahalesi başlatıldı. Sırplar uluslararası baskılar sonucu anlaşma
        masasına oturmaya razı oldu.</p>
    <p>Bosna Savaşı′nı bitiren Dayton Antlaşması 21 Kasım 1995 Bosna-Hersek,
        Sırbistan ve Hırvatistan cumhurbaşkanları tarafından imzalandı. Antlaşma
        ile Bosna-Hersek, "Bosna-Hersek Federasyonu" ve "Sırp Cumhuriyeti"nden
        oluşan bir devlet haline getirildi.</p>
    <p>Nüfusunun % 75′ini Boşnakların oluşturduğu Srebrenica, 16 Nisan 1993′te
        BM tarafından, Saraybosna, Tuzla, Jepa, Gorajde ve Bihaç ile birlikte BM
        Barış Gücü denetiminde güvenli bölge ilan edildi. Temmuz 1995′de komşu
        bölgelerden kaçan on binlerce Müslüman, 10.000 nüfuslu Srebrenica′ya
        sığınmak zorunda kalınca nüfus bir anda 60.000′e kadar yükseldi.</p>
    <p>Sırplar stratejik bir kent olan Srebrenica′yı ele geçirmek için binlerce
        sivilin sığındığı bu kenti kuşattı. Kente sığınmış kalabalıklar orada
        bulunan 600 civarındaki Hollandalı barış gücü askerinin koruması altında
        idi. Sırplar şehri bombalamaya başladı. Sivil halk BM Barış Gücü′ne
        mensup Hollanda askerlerine sığınmaya çalıştı.</p>
    <p>Sırplar 11 Temmuz′da şehre girerek Müslümanların silahlarını teslim
        etmelerini istedi. 12 ile 77 yaş arası bütün erkekler "savaş suçlusu
        sanıkları sorguya çekme" bahanesiyle ayrıldı.</p>
    <p>Hollandalı BM barış gücü kendilerine sığınan 5000 Müslümanı Sırplara
        teslim etti. Buna karşılık Sırplar ellerinde tuttukları 14 Hollandalı
        askeri serbest bıraktı. 16 Temmuzda BM ile Sırplar arasındaki
        müzakereler neticesinde Hollandalılar Srebrenica′yı terk etmeye
        başladı.</p>
    <p>Sırpların Srebrenica′da ilk beş gün içinde katlettiği Müslüman Boşnak
        sayısı 10.000 civarındadır. Srebrenica′da kurşuna dizme, yakma, diri
        diri gömme gibi insanlık dışı birçok yöntem uygulandı. Öldürülen
        Müslümanların cesetleri sayısı 64′ü bulan toplu mezarlara gömüldü.
        Cesetlerin çoğu kimliklerinin tespit edilememesi için parçalanmıştı.</p>
    <p></p>
    <p><b>Kosova Sorunu</b></p>
    <p>Kosova′da yaşayan Sırp ve Arnavut unsurlar, XX. yüzyıl boyunca bölgenin
        kontrolünü elde etmek için rekabet içinde olmuştur. Miloseviç 1989′da
        Kosova′nın özerk statüsünü iptal ederek bölgeyi doğrudan Belgrad′a
        bağladı. Kosova′da binlerce Arnavut ayaklandı.</p>
    <p>Kosovalı Arnavutlar Temmuz 1990′da bağımsızlıklarını ilan etti. Buna
        karşın Sırbistan yönetimi de Kosova Meclisi′ni feshetti. Kosovalı
        Arnavutlara ait kültür kurumları kapatıldı ve Arnavutça eğitime son
        verildi. 1996′da Kosova Kurtuluş Ordusu (UÇK) Sırp devlet görevlilerine
        yönelik saldırılara başladı. Sırbistan, Şubat 1998′de Kosova′da etnik
        temizlik başlattı. Yüz binlerce mülteci Kosova′dan kaçmaya başladı.</p>
    <p>NATO, Sırp hedeflerine Mart 1999′da hava operasyonları düzenledi.
        Kosova′yı BM idaresine bırakan karar çerçevesinde NATO gücü KFOR bölgede
        konuşlandırıldı. Sırp birlikleri geri çekilmek zorunda kaldı.</p>
    <p>Kosova′nın 17 Şubat 2008 tarihindeki bağımsızlık ilanını tanıyan ilk
        devlet Kosta Rika oldu. ABD ve Avrupalı devletlerin destek verdiği
        Kosova′nın bağımsızlığını ilk tanıyanlardan birisi de Türkiye′dir.
        Kosova′nın bağımsızlığını Sırbistan ve Rusya, İspanya, Güney Kıbrıs,
        Yunanistan, Romanya ve Slovakya tanımamıştır.</p>
    <p></p>
    <p><b>Makedonya</b></p>
    <p>Eski Yugoslavya′yı oluşturan altı cumhuriyetten biri olan Makedonya,
        Yugoslavya′nın dağılmasıyla birlikte 21 Kasım 1991′de bağımsızlığını
        ilan etti.</p>
    <p> Yugoslavya döneminde Makedonya′da Türklerle birlikte kurucu millet
        statüsünde olan Arnavutlar, Makedonya′nın bağımsızlığı ile bu haklarını
        kaybettiler. Bu nedenle anayasanın değiştirilmesi istendi. Makedonya
        yönetimi bu istekleri reddederek Arnavutça eğitim ve siyasi temsil hakkı
        gibi konularda Arnavutların önüne set çekti.</p>
    <p>Makedonya′nın % 30′unu oluşturan Arnavutlar siyasi ve kültürel hakları
        için Makedonya yönetimine karşı silahlı mücadeleye başladı.
        Makedonya′nın bağımsızlığı, BM tarafından 1993 yılında tanındı. BM, isim
        anlaşmazlığı nedeniyle Makedonya′yı Eski Yugoslav Makedonya Cumhuriyeti
        olarak tanımaktadır.</p>
    <p><b> </b></p>
    <p><b>AB - ABD - Rusya ve Balkanlar</b></p>
    <p>1990′larda Balkanlarda yaşanan çatışmalar sırasında oldukça etkisiz kalan
        Avrupa Birliği, bugün Arnavutluk, Hırvatistan, Bosna, Makedonya ve
        Sırbistan Karadağ ile siyasi ve ekonomik bağlarını güçlendirme amacına
        dönük adımlar atmakta ve Balkan ülkelerinin kalkınma projelerini
        desteklemektedir.</p>
    <p>ABD bölgede yaşanan bağımsızlık süreçlerini desteklemektedir. En son
        Kosova′nın Sırbistan′dan bağımsızlığını desteklemiş ve yeni kurulan bu
        devleti ilk tanıyan ülkelerden birisi olmuştur. Balkanlarda yaşanan
        gerginlik ve çatışmalarda Sırbistan′ın en büyük destekçisi Rusya′dır.
        Ruslar Balkanlarda yaşanan ve ABD′nin destek verdiği bağımsızlık
        sürecinden rahatsız durumdadır.</p>
    <p></p>
    <p><b>2. Arnavutluk’ta Demokratikleşme Süreci</b></p>
    <p>XV. yüzyılda Osmanlı hâkimiyetine giren Arnavutluk, 1912’de bağımsız
        oldu. II. Dünya Savaşı’nda İtalyanlar tarafından işgal edilen Arnavutluk
        Enver Hoca liderliğinde, İtalyan ve Almanlara karşı mücadele verdi ve
        savaş sonunda Komünist Partisinin yönetimine girdi. Başlangıçta SSCB ile
        iyi ilişkiler kuran Enver Hoca liderliğindeki Arnavutluk, 1961’de
        SSCB’den uzaklaştı ve Avrupa’da yalnız kaldı. Bu arada Çin, Adriyatik
        Denizi kıyısında kendisine bir üs verilmesi karşılığında Arnavutluk’a
        önemli iktisadi yardımlarda bulundu. Bu gelişmeler Arnavutluk’u Çin Halk
        Cumhuriyeti’ne yaklaştırdı. Ancak 1976’da Çin Halk Cumhuriyeti’nde
        başlayan reformlar bu ilişkileri olumsuz etkiledi ve Arnavutluk Çin’den
        de uzaklaştı.</p>
    <p> Nisan 1985’te Enver Hoca’nın ölümünden sonra Ramiz Alia Arnavutluk
        Komünist Partisi liderliğine ve devlet başkanlığına getirildi. Enver
        Hoca döneminde dışa kapalı bir politika takip eden Arnavutluk, Aliya
        döneminin ilk yıllarında aynı politikayı takip etti. Bu yüzden
        Arnavutluk SSCB’de başlayan değişim rüzgârlarından en son etkilenen
        devlet oldu.</p>
    <p> Balkanlarda ve Avrupa’da meydana gelen gelişmeler üzerine Alia,
        sosyalist rejimi yumuşatmaya yönelik tedbirler almak zorunda kaldı. 1990
        başlarından itibaren Arnavutluk büyük bir değişim içine girerek bir dizi
        reformlar yaptı. Ramiz Alia, dış ülkelerle münasebetleri geliştirerek
        uzun yıllardır dış dünyaya kapalı olan Arnavutluk’un dış politikasını
        temelden değiştirdi. Hükûmet, ekonomide liberalleşmeyi kabul ederken dış
        sermayenin sınırlı da olsa ülkeye girmesine izin verdi. Arnavutluk’ta
        ilk kez 1992’de iktidar partisinin denetiminde olmakla birlikte çok
        partili seçimler yapılarak demokrasiye geçiş sağlandı. Son olarak 28
        Kasım 1998’de referandumla yeni anayasa kabul edildi. 22 Mart 1992’de
        yapılan seçimlerde Demokrat Parti birinci parti oldu. Böylece Sosyalist
        Parti iktidarına da son verilerek Demokrat Parti liderliğinde bir
        hükûmet kuruldu. Bunun üzerine Ramiz Alia istifa etmek zorunda kaldı ve
        cumhurbaşkanlığına Demokrat Parti lideri Sali Berişa seçildi.
        Arnavutluk’un Avrupa Birliği ve NATO’ya üyelik görüşmeleri
        sürmektedir.</p>
    <p></p>
    <p><b>F.ORTA DOĞU VE AFGANİSTAN’DAKİ GELİŞMELER</b></p>
    <p><b>1. Körfez Savaşları</b></p>
    <p>Irak, borçlarını ödeyebilmek, sanayileşmesini sürdürmek ve askeri yönden
        yeniden güçlenebilmek için, Kuveyt’in günlük limitten fazla petrol
        çıkararak kendisini zarara uğrattığı iddiasını öne sürerek bu devletten
        24 milyar dolar istedi. Bu isteklerin kabul edilmemesi üzerine Irak
        birlikleri, 2 Ağustos 1990 günü Basra Körfezi’nin doğusunu ve
        Kuveyt’teki zengin petrol yataklarını ele geçirerek bölgede daha etkili
        olma amacıyla Kuveyt’i işgal etti. </p>
    <p>Kuveyt’in işgali Irak’ı kendileri için bir tehdit unsuru olarak gören
        İran, Suudi Arabistan ve Birleşik Arap Emirlikleri başta olmak üzere
        bölge ülkelerinin politikalarıyla da uyuşmuyordu. Bu nedenlerle Irak’ın
        Kuveyt’i işgaliyle başlayan “Körfez Krizi”, aynı zamanda bir dünya
        sorunu hâline geldi.Irak’ın Kuveyt’ten çekilmesini sağlamak amacıyla
        Güvenlik Konseyi kararıyla oluşturulan koalisyon güçlerine ABD ve Avrupa
        devletlerinin yanında Mısır, Bahreyn, Suudi Arabistan, Birleşik Arap
        Emirlikleri ve Suriye gibi Arap ülkeleri de destek verdi. BM Güvenlik
        Konseyi kararına göre koalisyon güçleri 17 Ocak’ta hava saldırısına
        başladı. Bu saldırılar sonucu Irak, askeri gücünün büyük bölümünü
        kaybetti.</p>
    <p>Mayıs 1991’de, 36. paralelin kuzeyini kontrol altında tutmak ve Irak’ın
        ateşkes koşullarına uyup uymadığını kontrol etmek için uluslararası
        “Çekiç Güç” kuruldu. Merkezi Türkiye’deki İncirlik Üssü olan bu güç;
        Amerikan, İngiliz, Fransız ve Türk hava birliklerinden oluşuyordu. 20
        Mart 2003’de ABD ve İngiltere Irak’a saldırı başlattı.ABD ve İngiliz
        kuvvetleri 9-10 Nisan’da Bağdat’a girdi. Devlet Başkanı Saddam Hüseyin,
        30 Aralık 2006’da idam edildi. Yapılan uzun çalışmalar sonucunda 13
        Temmuz 2003’te “Geçici Irak Yönetim Konseyi” oluşturuldu ve seçimler 30
        Ocak 2005’te yapıldı. Celal Talabani cumhurbaşkanlığına seçildi.
        Hükümetin kurulmasının ardından Ekim ayında anayasa referanduma sunuldu
        ve kabul edildi. Koalisyon askerleri ise 2003’ten beri işgal ettikleri
        Irak’tan 31 Aralık 2011 tarihinde geri çekildi ve Körfez Savaşı resmen
        sona erdi.</p>
    <p></p>
    <p><b>2. Filistin Sorunu ve Orta Doğu Barış Görüşmeleri</b></p>
    <p>Filistin’deki örgütler İsrail’e karşı 1964’te Yaser Arafat önderliğinde
        ve Filistin Kurtuluş Örgütü (FKÖ) çatısı atında birleştiler. a BM,
        1974’te FKÖ’yü Filistin’in tek temsilcisi olarak tanıdı. Filistin
        topraklarında FKÖ’nün yönlendirmesiyle İsrail’e karşı “ayaklanma”
        (intifada) başladı. Ancak İsrail’in insan hakları ihlalleri dünyada
        yankı uyandırdı ve İsrail’i uluslar arası kamuoyunda zor durumda
        bıraktı. 14 Kasım 1988’de Filistin Ulusal Konseyi tarafından “Bağımsız
        Filistin Devleti” ilan edildi. 1989’da Yaser Arafat FKÖ merkez konseyi
        tarafından Filistin Devlet Başkanlığına seçildi. 1993’te “Oslo
        Görüşmeleri” sonunda ise FKÖ İsrail’i, İsrail’de FKÖ’yü Filistin
        halkının temsilcisi olarak tanıdı.</p>
    <p>İsrail’in BM Güvenlik Konseyi kararlarını ve dünya kamuoyunun tepkisini
        dikkate almayarak, 2004’te Gazze’ye saldırılarını yeniden başlattı.
        “Refah Operasyonu” adı verilen saldırılar Yaser Arafat’ın ölümü
        sonrasında Filistin Devlet Başkanı olan Mahmut Abbas tarafından
        İsrail’le ateşkes imzalanması ile son buldu. Yapılan anlaşmaya göre
        İsrail 2005’te Gazze’deki 21 ve Batı Şeria’da ki dört yerleşim yerinden
        çekilmeyi tamamladı.</p>
    <p>2007 sonlarında İsrail ile Filistin arasında iki devletli çözüm esasına
        dayanan “Anna Polis” toplantısı yapıldıysa da sonuç alınamadı. 2008
        sonlarında İsrail’in muhalif Filistinli örgütleri gerekçe göstererek
        Gazze üzerine başlattığı saldırılarda çoğunluğu sivil, yüzlerce insan
        hayatını kaybetti. İsrail son olarak 31 Mayıs 2011 tarihinde Gazze’ye
        yardım malzemesi götüren “Mavi Marmara” adlı bir bandıralı gemiye
        uluslar arası sularda askeri operasyon yaparak 9 Türk vatandaşını şehit
        etti. Tüm dünya tarafından kınanan bu olay sonrası İsrail ile Türkiye
        ilişkileri koptu. İsrail bu olaydan iki yıl sonra (22.03.2013)
        Türkiye’den resmen özür diledi ve şehit olanların yakınlarına da
        tazminat ödemeyi kabul etti.</p>
    <p></p>
    <p><b>3. Afganistan’daki Gelişmeler</b></p>
    <p>Afganistan’da Şubat 1989’da SSCB birliklerinin çekilmesinden sonra bu
        durumdan yararlanan Molla Muhammet Ömer liderliğindeki Taliban
        (öğrenciler) grubu, 1996’da Kâbil merkez olmak üzere ülkenin yaklaşık %
        70’ini kontrolü altına alarak İslam Devletini kurdu. Taliban yönetimine
        karşı olanlar da Ahmet Şah Mesut liderliğinde ülkenin kuzeyinde
        toplanarak “Kuzey İttifakı” adı altında örgütlendi.</p>
    <p>11 Eylül 2001’de ABD’nin Newyork şehrindeki “Dünya Ticaret Merkezi”ne
        (İkiz Kuleler) ve ABD Savunma Bakanlığı’na (Pentagon) terör saldırısında
        bulunuldu. ABD bu saldırılardan sorumlu tuttuğu terör örgütü liderinin
        Afganistan’da bulunduğunu iddia ederek 7 Ekim 2001 tarihinde
        Afganistan’a hava taarruzu başlattı. Hava operasyonları karşısında
        çaresiz kalan Taliban yönetimi Kasım 2001’de yönetimden uzaklaştırıldı.
        Afganistan’da Taliban yönetimi yıkılarak yerine Hamid Karzai
        liderliğindeki hükümet, 22 Aralık 2001’de göreve başladı. Bu hükümetin
        ülkede güvenliği sağlamasına destek olarak BM Güvenlik Konseyi
        tarafından Türkiye’nin de aktif rol aldığı “Uluslararası Güvenlik Destek
        Gücü” (ISAF) kuruldu.</p>
    <p><b>4.Orta Doğu’da Su Sorunu</b></p>
    <p>Orta Doğu’nun başlıca su kaynakları: Dicle, Fırat, Asi, Şeria ve Nil
        nehirleridir. 1970’li yılların başlarından itibaren Türkiye’nin GAP
        (Güneydoğu Anadolu Projesi)’ı uygulamak üzere çalışmalara başlaması,
        Dicle ve Fırat nehirlerinden yararlanan Suriye ve Irak tarafından
        tepkiyle karşılandı. Bu gelişme Suriye ve Irak başta olmak üzere Arap
        devletlerinin sert tepkisi ile karşılandı. Böylece Dicle ve Fırat’ın
        sularının kullanımı ve paylaşılmasından doğan “su sorunu” ortaya çıktı.
        Türkiye ise, Fırat Nehri’nden, Suriye’ye saniyede 500 metreküp su
        bırakmayı kabul etti. Ayrıca Fırat ve Dicle’nin suyunu Arap
        Yarımadası’na kadar akıtacak “Barış Suyu Projesi”ni ortaya attı.
        Türkiye’nin su sorununu aşmaya yönelik çalışmaları Suriye’nin paylaşım
        stratejisi nedeniyle bir sonuç vermedi. Ayrıca Fırat Nehri üzerinde
        “Birecik Barajı”nın yapılmaya başlanması Suriye’nin, Dicle üzerinde
        “Ilısu Barajı”nın yapılması Suriye ve Irak’ın tepkilerine sebep
        oldu.</p>
    <p></p>
    <p><b>G. DÜNYADAKİ GELİŞMELER</b></p>
    <p></p>
    <p><b>1. Bilimsel ve Teknolojik Gelişmelerin Etkileri</b></p>
    <p>Son 25 yıl içinde bilimsel ve teknolojik gelişmeler hızla devam
        etmektedir. Yeni teknolojileri geliştiren ve kullanan ülkeler
        diğerlerine göre çok daha etkili ve güçlü bir duruma gelerek dünya
        ticaretinde ön plâna çıkmıştır. Örneğin Japonya önemli bir askerî güce
        sahip olmamasına rağmen kullandığı ileri teknoloji sayesinde dünyanın
        önde gelen güç merkezlerinden biri durumundadır.</p>
    <p>Yüksek teknoloji ile yapılan sanayi üretimlerinde hem daha az iş gücüne
        ihtiyaç duyulmakta hem de daha ucuz ve kaliteli ürün elde
        edilebilmektedir.</p>
    <p>Günümüzde insanları etkileyen, bilimsel alanda devrim niteliğindeki en
        önemli gelişme “nanoteknoloji”dir. Nanometre; bir metrenin milyarda biri
        ölçüsünde bir uzunluğu temsil eder. Bu teknolojinin ana teması bir
        maddenin bir mikrometreden küçük bir ölçüde kontrolüdür ve yine bu
        uzunluk ölçüsünde cihazların üretimidir. Nanoteknoloji, makine
        yapımında, tıp, elektronik, tarım, fizik, havacılık, uzay araştırmaları,
        çevre ve enerji üretimi başta olmak üzere birçok alanda yaygın olarak
        kullanılmaktadır. Bu teknoloji sayesinde çok küçük makineler
        yapılabildiği gibi “akıllı” malzemeler üretilerek beyin damarlarının,
        dişin vb. içine yerleştirilebiliyor. Nanoteknoloji ürünü chipler (çip)
        ve özel donanımlar ile canlı organizmalar uzaktan kontrol
        edilebilmektedir.</p>
    <p>Günlük hayatımıza kadar giren nanoteknoloji ile oluşturulan ürünler
        arasında kir tutmayan duvar boyaları, küvet ve lavabolar; kirlenmeyen,
        ıslanmayan ve ütü gerektirmeyen kumaşlar, bakteri ve mikropları öldüren
        filtreler ve çeşitli yüzeyler, el ve yüz kremleri, mantarları ve
        bakterileri öldüren çoraplar yer almaktadır. Ayrıca nanoteknoloji
        kullanılarak birçok tarım ürününün gen yapısı değiştirilip daha fazla
        verim alma ve çürümelere karşı daha dayanıklı ürünler elde etme
        çalışmalarında önemli başarılar sağlanmıştır.</p>
    <p>Gelişmiş ülkelerde nanoteknoloji özellikle kalp ve beyin hastalıklarının
        tedavisinde ve ilaç sektöründe de kullanılmaktadır. Klasik yöntemle ilaç
        kullanımında, mide, karaciğer, beyin vb. organlar zarar görebilmektedir.
        Nanoteknoloji ile yapılan tedavide, ilaç nano kapsüllere yüklenip
        şırınga ile sadece hasta bölgeye gönderilmekte ve kapsüller patlatılarak
        tedavi yapılmaktadır.</p>
    <p>Tıp dünyasında yeni bir dönem başlatan 1954’teki ilk başarılı böbrek
        nakli sonrasında organ ve doku nakliyle ilgili çalışmalar özellikle 1980
        sonrasında daha da hız kazanmıştır. Günümüzde artık birçok organın nakli
        başarı ile gerçekleştirilmektedir.</p>
    <p>Organ nakli bekleyen insanların ihtiyacını karşılayacak kadar sağlıklı
        doku ve organ vericisinin bulunamaması bilim adamlarını laboratuar
        ortamında doku ve organ üretmek çalışmalarına yöneltti. Bu konuda nano
        parçacıklar kullanılarak birçok başarılı çalışma yapıldı. Bunların
        içinde dünyada en fazla ilgi çeken çalışma ise 1996’da “Dolly” adı
        verilen koyunun kopyalanması oldu. Bu tarihten sonra dünyanın birçok
        ülkesinde başta koyun olmak üzere birçok hayvanın kopyalanması çalışması
        yapıldı. Ülkemizde de 2007 yılında “Oyalı” adı verilen ilk koyun
        kopyalandı. Canlıların kopyalanması soyları tükenmekte olan canlı
        türlerinin soylarının devamı, doku ve organ nakli ile hastaların tedavi
        edilmesi imkanı sunmuştur. Fakat bu olumlu yönlerinin yanında olumsuz
        olarak da kullanılabileceği düşüncesi bütün dünyada yoğun tartışmalara
        neden olmuştur. Bu nedenle özellikle insanın da kopyalanması fikri etik
        bulunmadığı için dünyanın birçok gelişmiş ülkesinde yasaklanmıştır.</p>
    <p>Özellikle 1990’lardan sonra dünyada İnternet kullanıcı sayısı hızla
        arttı. “Dünya ve Türkiye İnternet Kullanımı 2007” adlı rapora göre, 1992
        yılında dünyada İnternete bağlı bilgisayar sayısı bir milyon iken
        2008’de 1 milyar 115 milyona ulaşmıştır. Türkiye, 26,5 milyon etkin
        İnternet kullanıcı sayısıyla dünyada 13. sırada yer almaktadır.
        Bilgisayar teknolojisinin kültürel çalışmalarda da kullanımının
        yaygınlaşmasıyla film sanatında “elektronik sinema” önem kazandı. Video
        pazarının da gelişmesiyle büyük şirketler kadar bağımsız küçük şirketler
        de film yapma imkânı buldu. Bunun sonucu olarak bağımsız yenilikçi
        sinema canlandı ve yönetmenler sıra dışı, yenilikçi tasarıları
        gerçekleştirdiler.</p>
    <p>Bu dönemde müzikte ise bateri eşliğinde ve klavye ile yapılan elektronik
        seslerle tanışıldı. Amerikalı pop yıldızları Madonna ve Michael Jackson
        bu türün öncülüğünü yaptılar ve bunu büyük bir sektör hâline getirdiler.
        Film CD ve DVD’leri ile müzik albümlerine insanların gösterdiği yoğun
        ilgi emek harcamadan gelir elde etmeyi amaçlayanlar tarafından
        oluşturulan “korsan” sorununu da gündeme getirdi. Son yıllarda
        geliştirilen normal DVD’lerden daha kaliteli ses ve görüntü özellikleri
        sunan, kopyalanamayan “Blu-ray teknolojisi” film ve müzik sektöründe
        korsan sorununa çözüm olarak görülmektedir.</p>
    <p>Askerî teknolojide “komuta hiyerarşisi” yerine “ağ kurgusu” öne
        çıkmıştır. Küresel hedef bulma sistemi, lazer tarayıcılar, dijital
        iletişim, yerleşik bilgisayarlar gibi insan hatasını en aza indiren
        teknolojiler gelişti. Algılama ve uzaktan vurma teknolojisi sivil
        zayiatı azaltacak şekilde nokta hedeflere akıllı mühimmat kullanımını
        artırmıştır. Körfez Savaşı’nda akıllı mühimmat kullanımı % 10 iken,
        Kosova Harekâtı’nda % 30, Afganistan ve Irak’ta ise % 70-80’lere
        çıkmıştır. Bilgi teknolojilerinin kullanımı ile devletlerin ne zaman,
        nerede, ne yaptıkları her seviyede görülebilir hâle geldiğinden cephe
        savaşı tarihe karışmış, savaşlar zaman, mekân ve kullanılan vasıtalar
        bakımından çok boyutlu hâle gelmiştir.</p>
    <p>ABD ile SSCB arasında 1957’de SSCB’nin ilk yapay uyduyu fırlatmasıyla
        başlayan uzay araştırmaları yarışı, Soğuk Savaş Döneminde iki ülke
        arasındaki kültürel ve teknolojik rekabetin önemli bir parçası hâline
        gelmişti. Yumuşama Döneminde ise çalışmalar daha çok uzayı ve diğer
        gezegenleri tanımaya yönelik olarak devam etti. ABD başta olmak üzere
        birçok devlet gönderdikleri uzay araçları ile önemli çalışmalar yaptı.
        ABD ve SSCB ortak uzay araştırmaları yapmaya başladı. 1990’da Venüs
        yüzeyine inilerek araştırmalar yapıldı. 1994’te ise Venüs yüzeyinin
        haritası çıkarıldı.</p>
    <p>Günümüzde uzay araştırmalarının yoğunlaştığı konu ise dünya dışında,
        uzayda insanların yaşayacağı gezegenler olup olmadığıdır. Özellikle Mars
        gezegeni üzerinde çalışmalar artmıştır. En son ABD’ye ait Anka Kuşu
        (Phoenix) adlı uzay aracı 26 Mayıs 2008’de Mars toprağında hayat iziyle
        ilgili delil aramak amacıyla gönderilmiş ve 90 gün boyunca inceleme
        yaparak dünyaya çok önemli bilgiler göndermiştir. Uzay aracının Mars
        yüzeyinde yaptığı toprak analizlerinde canlıların yapıtaşı olan karbon
        elementinin bulunamamasına rağmen, su bulunması umut verici bir gelişme
        olarak kabul edilmiştir.</p>
    <p>Bütün devletlerin uzay araştırmalarında kullanabileceği bir “Uluslararası
        Uzay istasyonu” fikri 1998 yılında inşaatın başlamasıyla gerçekleşme
        aşamasına gelmiştir. Yapımı devam eden istasyonun 2011’de tamamlanması
        planlanmaktadır.</p>
    <p>Bütün bu gelişmelerin yanısıra 1986’daki Çernobil kazası çevre
        sorunlarına duyarlılığı da arttırmıştır. ABD ve Batı Avrupa ülkeleri;
        yağ kullanımını azaltmak, çöpleri yeniden işlemek, su ve enerji
        tüketiminde tutumlu davranılmasını sağlamak için “yeşil dostu”
        politikalar izlemeye başlamışlardır.</p>
    <p>Yeşilliğin ön plana alındığı yerleşme ve konut projeleri hızlı bir
        şekilde yayılmaktadır. Bu projelerde rüzgar gücü, güneş enerjisi ve
        dönüştürme teknikleri gibi çevresel enerji kaynaklarından daha çok
        faydalanılma yoluna gidilmiştir.</p>
    <p>Mimarlık alanında gelişmeler doğa dostu, çevreye zarar vermeyen kendine
        yeterli yapılarla “yeşil mimarlık” adı verilen yeni bir anlayışı da
        ortaya çıkarmıştır.</p>
    <p>1980’lerden sonra bilim alanındaki gelişmelerin spor alanında uygulanması
        sonucu “spor bilimi” daha fazla önem kazanmaya başladı. Özellikle
        sporcuların beslenmesinden antrenman programlarına kadar bir çok alanda
        bilimsel gelişmelerin kullanılması bu dönemde çok sayıda dünya ve
        olimpiyat rekorlarının kırılmasında etkili olmuştur.</p>
    <p><b> </b></p>
    <p><b>2. Küreselleşme ve Küreselleşmenin Etkileri</b></p>
    <p>Son yıllarda sanattan spora, kültürden ekonomiye kadar her alanda en
        fazla duyulan kelimelerin birisi de “küreselleşme”dir. En yalın
        anlamıyla küreselleşme, “Endüstriyel genişlemeye ve kitle iletişim
        araçlarının yaygınlaşmasına paralel olarak siyasi, kültürel ve ekonomik
        düzeydeki çok yönlü toplumsal ilişkilerin dünya çapında yaygınlaşması”
        olarak tanımlanmaktadır.</p>
    <p>1980’li yıllarla birlikte başlayan küreselleşme süreci, 1990’ların
        başlarında Doğu Blokunun dağılmasıyla hız kazanmıştır. Devletin
        ekonomideki ağırlığı azalmış, özelleştirme artmış, uluslararası ticaret
        ve çok uluslu şirketler yaygınlaşmıştır. Küreselleşme ile dünyadaki
        geniş kapsamlı siyasi ve ekonomik değişmeler sınır tanımadan bütün
        dünyayı etkisi altına almıştır. 2008 yılının ekim ayında ABD’de meydana
        gelen ekonomik krizin dalgalar hâlinde yayılması bunun en son örneğidir.
        206. sayfadaki tablo, bu krizin dünyanın önemli borsalarına etkisini
        göstermektedir.</p>
    <p>Bilim ve teknolojideki hızlı gelişmeler, fertleri daha fazla çalışmaya
        sevk ederek toplumları rekabete itmiştir. Bu gelişme, yeni haberleşme
        araç ve malzemelerinin hayata geçmesi ve bilgi iletişim imkânlarının
        yaygınlaşması ile daha da hızlanmıştır.</p>
    <p>Özellikle iletişim teknolojisindeki hızlı gelişmeler ülkeleri ekonomiden
        siyasete kadar pek çok alanda birbirlerine yakınlaştırarak dünyayı adeta
        “küresel bir köy”e dönüştürmüştür. Uydu teknolojisinin sınır ötesi
        yayıncılığa sağladığı kolaylıklar, dünyanın en ücra köşesindeki bir
        toplumun varlığından, kültüründen daha ayrıntılı bir şekilde haberdar
        olma imkânı sağlamaktadır.</p>
    <p>Ülkeler arası haberleşme ağlarının yaygınlaşması, kültürler arası
        etkileşime yeni bir ivme kazandırarak dünyadaki kültürel akışı
        hızlandırmıştır.</p>
    <p>Bilgi ve kültürün dünya ölçeğinde paylaşımı İnternet yoluyla hızlı bir
        şekilde sağlanmıştır. Küreselleşmeyle birlikte ekonomik yönden ülkelerin
        önemli bir kısmı, birbiriyle bütünleşmeye başlamıştır. Örneğin Rusya’da
        yaşanan bir kriz Türkiye’den bu ülkeye ihracat yapan birçok firmayı
        olumsuz etkilemiştir. Büyük ölçekli şirketler dünya çapında etkisini
        artırırken bazı yerel yatırımcıların sayıları azalmıştır.</p>
    <p>Küreselleşmenin etkisiyle sinema, müzik, spor, sanat vb. birçok faaliyet
        uluslararası bir boyut kazanmıştır.</p>
    <p>Film yapımcılarının hedefi, başta Oscar (Oskar) olmak üzere uluslararası
        yarışmalarda başarılı olmak ve yüksek ekonomik kazançlar elde etmektir.
        Sporda da dünya şampiyonaları ve olimpiyat oyunlarının yapıldığı
        ülkelere giden milyonlarca insanın sağladığı ekonomik gelir ve canlı
        yayınlarla elde edilen reklam imkânı sporun önemini bir kat daha
        arttırmaktadır.</p>
    <p></p>
    <p><b>H.DEĞİŞEN DÜNYA VE TÜRK DIŞ POLİTİKASI</b></p>
    <p></p>
    <p><b>1.RUSYA FEDERASYONU</b></p>
    <p><b>2.KAFKASYA</b></p>
    <p>« Kafkaslar Türkiye′nin uluslararası dış politikalarına etkisi yanında,
        bölgedeki Türk unsurlar nedeniyle ile iç politikasında da önemli rol
        oynamaktadır. Orta Asya′da bağımsızlıklarına kavuşan Türk Cumhuriyetleri
        ile Türkiye′nin temasının sağlanmasında Kafkaslar adeta bir köprü
        vazifesi görmektedir.</p>
    <p>« Kafkasların bir barış kuşağı ve Rusya ile bir tampon bölge teşkil
        etmesi Türkiye için önemlidir. Gürcistan ile iyi ilişkiler kuran
        Türkiye, Ermenistan ile de ilişkilerini normalleştirmeye çalışmaktadır.
        Türkiye Azerbaycan′ın komşuları ile olan sorunlarının çözülmesine
        yardımcı olmak için çaba harcamaktadır.</p>
    <p>« Kafkaslar, coğrafi yakınlık, ekonomik işbirliği imkanları ve doğal
        kaynakları nedeni ile Türkiye için önemli bir ilgi alanı durumundadır.
        Türkiye bölge ülkelerinin birbirleriyle ve uluslararası sistemle
        ekonomik ve siyasi yönden bağlarını artırmasına çalışmaktadır. Bakü
        Tiflis Ceyhan Petrol Boru Hattı Türkiye′nin bölgedeki etkinliğini son
        yıllarda artıran bir başka gelişmedir.</p>
    <p></p>
    <p><b>3.ORTA ASYA TÜRK CUMHURİYETLERİ</b></p>
    <p>Türkiye, SSCB′nin dağılmasının ardından bağımsızlığını kazanan Orta Asya
        Türk cumhuriyetleri ile Turgut Özal′ın dinamik dış politika yaklaşımı
        sonucunda siyasi ve ekonomik ilişkiler kurdu. Ancak 1990′ların ikinci
        yarısından itibaren Orta Asya ülkeleri ile olan ilişkiler yeterince
        güçlendirilememiştir.</p>
    <p>2000′lerden itibaren iç politikada istikrar sağlayan ve komşularıyla
        sorunlarını en aza indiren Türkiye, yeniden Orta Asya′ya olan ilgisini
        artırdı. Türkiye-Orta Asya ilişkileri tekrar güçlenme sürecine girdi.
        Orta Asya′da Türkiye′nin önceliği yeni devletlerin istikrar ve
        kalkınmasının sağlanmasıdır. TİKA bu bağlamda önemli bir misyon
        üstlenmiştir.</p>
    <p>Enerji ve ticaret yollarında etkili olmaya çalışan Türkiye, bugün bölge
        enerji kaynaklarını dünya pazarına güvenle ulaştırmak için bir
        alternatif olmaya çalışmaktadır. Son dönemde artan ziyaret trafiği ve
        bölgeye yönelik faaliyetler Türkiye Orta Asya ilişkilerinin gelişeceğine
        kanıt olarak gösterilebilir.</p>
    <p></p>
    <p><b>4.ORTA DOĞU</b></p>
    <p>Türkiye, Osmanlı Devleti′nin yıkılarak Yeni Türk Devleti′nin kurulması
        sonrasında Orta Doğu′ya yönelik mesafeli bir yaklaşıma sahip olmuş,
        Batı′ya dönük bir devlet politikası geliştirmiştir. Orta Doğu ile olan
        ilişkiler 1980′li yıllarda dışarıya açılma çalışmalarıyla yeniden
        canlandırıldı.</p>
    <p>Türkiye′nin Orta Doğu ülkeleri ile ilişkileri Körfez Krizi, PKK sorunu
        Filistin, İsrail anlaşmazlığı, su sorunu gibi ana başlıklar altında
        toplanabilir. Uzun yıllar gergin seyreden Türkiye-Suriye ilişkileri
        Hafız Esad′ın yerine geçen Beşşar Esad döneminde hızla gelişmiştir. Son
        dönemde ise bozulmuştur.</p>
    <p>Türkiye′nin Irak′la olan ilişkilerinde 1990′da Irak′ın Kuveyt′i işgali
        belirleyici oldu. Türkiye, Körfez Krizi′nde sırasında ABD yanlısı bir
        politika sergiledi. ABD′nin 2003 yılında Irak′ın işgali, Irak konusunu
        Türkiye için daha da hassas bir hale getirmiştir.</p>
    <p> Türkiye, İsrail-Arap anlaşmazlığında uzun yıllardır Arap tezlerini
        desteklemekte, ancak İsrail ile işbirliğini de sürdürmektedir. Türk
        hükümetleri Filistin sorununda arabulucu rolü üstlenmeye çalışmaktadır.
        Arap dünyası ile Türkiye′nin siyasi ilişkiler her geçen gün güçlenmekte,
        Türkiye′nin bölge ülkeleri ile ticaret hacmi hızla artmaktadır.</p>
    <p></p>
    <p><b>5.BALKANLAR</b></p>
    <p>Doğu Blokunun dağılması süreci Balkanlar da yeniden şekillendirmiştir.
        Türkiye, tarihi ve kültürel bağları nedeniyle bu bölgeyi yakından
        izlemekte ve Balkan toplumlarının barış ve istikrar içinde yaşaması için
        bölgede aktif rol oynamaktadır. Türkiye Bosna Hersek, Kosova, Makedonya
        sorunlarının çözüme kavuşturulması sürecinde de aktif rol almıştır.</p>
    <p>Türkiye, Bulgaristan′ın NATO üyeliğini desteklemekte ve iki ülke
        arasındaki ilişkilerin aynı ittifak içinde daha da üst seviyelere
        ulaşabileceğine inanmaktadır. Yunanistan ile olan ilişkilerin
        geliştirilmesi için de çaba harcanmaktadır.</p>
    <p></p>
    <p><b>6. KIZILAY’IN YURT DIŞI YARDIM FAALİYETLERİ</b></p>
    <p>1868′de "Osmanlı Yaralı ve Hasta Askerlere Yardım Cemiyeti" adıyla
        kurulan Kızılay, 1877′de "Osmanlı Hilali Ahmer Cemiyeti", 1923′de
        "Türkiye Hilali Ahmer Cemiyeti", 1935′te "Türkiye Kızılay Cemiyeti" ve
        1947′de "Türkiye Kızılay Derneği" adını almıştır.</p>
    <p>Kızılay, Uluslararası Kızılay-Kızılhaç Topluluğu′nun temel ilkelerini
        paylaşır. Bunlar; insaniyetçilik, ayrım gözetmemek, tarafsızlık,
        bağımsızlık, hayır kurumu niteliği, birlik ve evrensellik ilkeleridir.
        Kızılay, tüzel kişiliğe sahip, özel hukuk hükümlerine tabi, yardım ve
        hizmetleri karşılıksız olan ve kamu yararına çalışan bir gönüllü sosyal
        hizmet kuruluşudur.</p>
    <p>Türk Kızılay’ı, ülke içindeki pek çok doğal afette aktif roller
        üstlendiği gibi, yurt dışında yaşanan savaş ya da doğal afetlerde sivil
        halkın göreceği zararları asgariye indirebilmek amacıyla da çalışmalar
        yapmıştır. Son yıllarda gerçekleştirilen bu faaliyetlerden bazıları
        şunlardır:</p>
    <p>Pakistan:</p>
    <p>29 Ekim 2008 tarihinde meydana gelen deprem üzerine bölgeye ulaşan Türk
        Kızılayı 120 ailenin barınabileceği 180 yaşam biriminden oluşan 10 oba
        kenti bölgeye gönderdi.</p>
    <p>Gazze:</p>
    <p>2009 yılı başında İsrail′in Gazze Şeridi′ne yönelik olarak
        gerçekleştirdiği hava saldırılarının ardından Gazze′ye ilaç ve gıda gibi
        insani yardım malzemesi ulaştırılmıştır.</p>
    <p>Lübnan:</p>
    <p>Temmuz 2006′da İsrail′in Lübnan′a yönelik hava saldırıları sonrasında
        Türk Kızılayı bölgeye 23 tır, 1 kargo uçağı ve 1 gemi dolusu insani
        yardım malzemesini 6 parti halinde bölgeye ulaştırmış, 5 milyon dolar
        değerindeki barınma, gıda ve sağlık malzemelerinden oluşan insani yardım
        ihtiyaç sahiplerine dağıtılmıştır.</p>
    <p>Ayrıca Lübnan′da savaştan dolayı okulların gördüğü büyük hasar sonucunda,
        binlerce okul çağındaki çocuk eğitime ara vermek zorunda kalmış, bu
        yönde hazırlanan proje kapsamında, Türk Kızılayı Lübnan′ın savaştan
        etkilenmiş farklı yerleşim merkezlerinde, 37 adet prefabrik okulun
        inşasını gerçekleştirmiştir.</p>
    <p>Irak:</p>
    <p>Irak′ta yaşanan savaş sonrasında bölge insanının yaralarını sarmak üzere
        çalışmalar gerçekleştirilmiştir.</p>
    <p>Çad:</p>
    <p>Dünyanın en fakir ülkelerinden biri olan Çad, Türk Kızılayı′nın
        çalışmaları sonucunda uluslararası standartlarda bir eczaneye
        kavuşturuldu. Bağışlarla çalışan eczanede ücretsiz ilaç
        dağıtılmaktadır.</p>
    <p>Endonezya:</p>
    <p>Aralık 2004′te meydana gelen deprem ve arkasından oluşan tsunami, 13
        ülkede 280.000 kişinin ölümüne yol açtı. Müdahale planları çerçevesinde
        yurt çapında bir yardım kampanyası başlatıldı. Türk Kızılayı Ekipleri,
        Endonezya, Tayland ve Sri Lanka′ya hareket etmiş, Açe′ye ulaşarak insani
        yardım operasyonu başlatmıştır.</p>
    <p>Endonezya′da köylere temiz su sağlamak için çalışmalar yapılmıştır.
        Açe′de bulunan ve tsunamiden etkilenen Zeynel Abidin Hastanesi Pediatrik
        Yoğun Bakım ünitesi tekrar işler hale getirilmiştir.</p>
    <p></p>
    <p><b>7.TÜRK ORDUSU VE DÜNYA BARIŞI</b></p>
    <p>Somali:</p>
    <p>Somali′deki gruplar arasında yaşanan düşmanlığın durdurulması ve insani
        yardımlar için güvenli bir ortamın sağlanması amacıyla, BM′nin 19931994
        tarihleri arasında gerçekleştirdiği operasyonlara 300 askerle katılan
        Türkiye, bir süre de barış gücünün komutanlığını yürüttü.</p>
    <p></p>
    <p></p>
    <p>Arnavutluk:</p>
    <p>BM′nin Arnavutluk′a yardımlarla ilgili kararı doğrultusunda İtalya
        liderliğindeki çokuluslu gücüne katılan TSK, bir deniz piyade taburuyla
        Nisan 1997′den itibaren yardım faaliyetlerinde bulundu. Türk birliği
        Arnavutluk′taki Türk vatandaşlarının tahliye edilmesinin ardından 1
        Ağustos 1997′de Türkiye′ye döndü.</p>
    <p>Bosna-Hersek:</p>
    <p>Türkiye, Bosna-Hersek′te insani yardım harekatı için emniyetli bölgelerin
        korunması maksadıyla kurulan BM Koruma Kuvveti′nde (UNPROFOR) yer aldı.
        TSK 19931995 tarihleri arasında 1400 askerden oluşan bir alayla bölgede
        konuşlanırken, Dayton Anlaşması sonrasında barış gücünü takviye
        etti.</p>
    <p>Kosova:</p>
    <p>Türk Silahlı Kuvvetleri, Kosova′da silahlı çatışmalar karşısında NATO′nun
        24 Mart 1999 tarihinde başlattığı hava harekatına 10 adet F16 uçağıyla
        destek verdi. Türkiye, Kosova krizine çözüm bulunması amacıyla
        oluşturulan 42 bin kişilik güce de bir mekanize piyade taburuyla
        katıldı.</p>
    <p>Arnavutluk ve Makedonya:</p>
    <p>Türkiye, Makedonya ve Arnavutluk′a yönelik mülteci akınlarının ardından,
        Arnavutluk′ta görevlendirilen AFOR′a 1999′da bir sahra hizmet bölüğüyle
        katıldı. TSK, Makedonya′daki çokuluslu tugaya Ağustos 2001 ′de bir bölük
        timiyle katıldı.</p>
    <p>Afganistan:</p>
    <p>Türkiye, ABD′deki terörist saldırılara karşı başlatılan "Sürekli
        Özgürlük" harekatına katıldı. Afganistan′da barışı sağlamak üzere
        oluşturulan Uluslararası Güvenlik Yardım Kuvveti′nde (İSAF) yer alan
        TSK, Haziran 2002′de ISAF′ın 2. dönem kuvvet komutanlığını devraldı.</p>
    <p>Yaklaşık 1300 kişilik birliği Afganistan′a intikal ettiren TSK, Şubat
        2003′e kadar Kabil ve çevresinde görev yaptı. Eğitim, sağlık, şehir
        suyunun iyileştirilmesi, idari yönetimin desteklenmesi ve altyapı
        konularında birçok projeye imza attı. Afgan Milli Muhafız Taburu′na
        eğitim veren TSK, Afgan bakan ve üst düzey devlet personelinin
        korumasını yapacak 794 korumanın eğitimini başarıyla gerçekleştirdi.</p>
    <p></p>
    <p><b> </b></p>
    <p><b>İ. 1980 SONRASI TÜRKİYE</b></p>
    <p><b> </b></p>
    <p><b>1. Siyasi Gelişmeler</b></p>
    <p>1987’de yapılan referandum ile 12 Eylül askerî müdahalesi sonucunda
        siyaset yasağı konan Süleyman Demirel, Bülent Ecevit, Necmettin Erbakan
        ve Alparslan Türkeş’in siyasi yasakları kalktı. Kasım 1987 seçimlerinden
        ANAP yine birinci parti olarak çıktı.31 Ekim 1989’da TBMM kararıyla
        cumhurbaşkanı olan Turgut Özal’ın yerine Yıldırım Akbulut başbakan oldu.
        Turgut Özal’ın 1993 yılında ölümü ile Süleyman Demirel cumhurbaşkanı
        oldu. Süleyman Demirel’in yerine Tansu Çiller DYP genel başkanı ve
        Türkiye’nin ilk kadın başbakanı oldu. AB ile “Gümrük Birliği Anlaşması”
        imzalandı.1995 ile 2001 yılları arasında Türkiye’yi Necmettin Erbakan,
        Mesut Yılmaz ve Bülent Ecevit başbakanlığındaki koalisyon hükümetleri
        yönetti. Bu dönemde Türkiye’nin Avrupa Birliğine tam üyeliğini sağlamak
        için önemli çalışmalar yapılırken hazırlanan “Ulusal Program”
        çerçevesinde AB’ye uyum yasaları çıkarıldı. Mayıs 2000’de Ahmet Necdet
        Sezer cumhurbaşkanı seçildi. 2002, 2007 ve 2011’de yapılan seçimlerde
        tek başına iktidara gelen Adalet ve Kalkınma Partisi (AKP)’nin kurduğu
        hükümet ülkeyi yönetmektedir.</p>
    <p></p>
    <p><b>2. Kültürel Gelişmeler ve Sosyal Hayat</b></p>
    <p>1980’li yıllarda arabesk müziğin de etkisiyle nispeten durgun bir dönem
        geçiren Türk Pop Müziği, Sezen Aksu, Erol Evgin ve Barış Manço gibi
        isimlerle birlikte 1990’dan sonra özellikle gençler tarafından ilgiyle
        takip edilmiştir. Tarkan ile daha geniş kitlelere ulaşan Türk Pop
        Müziği, Sertab Erener’in 2003 yılında Eurovision Şarkı Yarışması’nı
        kazanmasıyla uluslararası alanda da önemli bir başarı kazanmıştır.
        Mazhar-Fuat-Özkan (MFÖ) müzik grubu da halkın yoğun ilgisini
        çekmiştir.</p>
    <p>Türkiye’de ilk renkli televizyon yayını 1984’te başladı. 1990’da ilk özel
        televizyon kanalının açıldı. Bu dönemde çekilen birçok yerli film,
        beğeni ile izlendi ve uluslararası film festivallerinde ödüller aldı.
        Nuri Bilge Ceylan “Üç Maymun” adlı filmiyle Cannes Film Festivali’nde en
        iyi yönetmen ödülünü aldı gibi film Oscar ödüllerine de aday
        gösterilmiştir.</p>
    <p>Orhan Pamuk’un Nobel Edebiyat Ödülü’nü alması edebiyat alanında en önemli
        uluslararası başarı olmuştur. Bu dönemde ülkemizde görülen toplumsal
        gelişmelerin en önemlilerinden biri de eğitim alanında olmuştur. Millî
        Eğitim Bakanlığının başlattığı “Haydi kızlar okula”, “Ana-kız okuldayız”
        ve sivil toplum kuruluşlarının başlattığı kampanyalar sayesinde kız
        çocukların ve kadınların eğitime daha fazla katılmaları
        sağlanmıştır.</p>
    <p></p>
    <p><b>Bu Dönemde Diğer Önemli Gelişmeler</b></p>
    <p>1993 yılında Türkiye’de ODTÜ’den ilk internet bağlantısının kurulması ve
        bilgisayar kullanıcılarının sayısının hızla artması, özellikle genç
        nüfus üzerinde çok etkili oldu. Türk sporu 1980’lerin sonlarından
        itibaren uluslararası alanda büyük başarılar elde etmiştir. Naim
        Süleymanoğlu’nun 1988 Seul Olimpiyatları’nda altın madalya kazanmasıyla
        başlayan süreç, birçok branşta olimpiyat madalyaları kazanılmasıyla
        devam etmiştir. En çok altın madalya Naim Süleymanoğlu ve Halil Mutlu
        başta olmak üzere halterci sporcular tarafından kazanılmıştır.1992
        Barselona Olimpiyat Oyunlarında Mehmet Akif Pirim grekoromen güreşte 24
        yıl aradan sonra şampiyon olmuştur. 1996 Atlanta Olimpiyatları’nda
        Türkiye son 36 yılın en başarılı sonucunu elde ederek, oyunları 4 altın,
        1 gümüş ve 1 bronz madalyayla kapadı..Türk Millî Futbol Takımının 2002
        Dünya Şampiyonası’nda ve 2008 Avrupa Futbol Şampiyonası’nda 3. olması
        millî takım düzeyinde en önemli başarılardır.</p>
    <p></p>
    <p><b>3. Ekonomik Gelişmeler</b></p>
    <p>1980’den sonra ekonomi önceki dönemlere göre büyük bir değişim gösterdi.
        24 Ocak 1980’de alınan kararlar Türk ekonomi anlayışında bir dönüm
        noktası oldu. Bu kararlara göre ödemeler dengesini düzeltmek, enflasyonu
        düşürmek, serbest piyasa ekonomisine geçmek ve ihracata yönelik üretimi
        teşvik etmek temel önceliklerdi. ihracatı artırmak için özel sektöre
        düşük faizli kredi verilmesi, vergi iadesi ve ucuz döviz bulmada yardım
        gibi kolaylıklar sağlandı.</p>
    <p> 1980’lerin sonuna gelindiğinde artık yabancı sermaye girişi ve ihracat
        artmıştır. Dış ticaret tabloları incelendiğinde ihracat ürünleri içinde
        sanayi ürünlerinin ağırlığının artmaya başladığı ve enflasyon
        oranlarının düştüğü görülür. Fakat yine de dış ticaret açığı
        kapatılamamıştır. İ997, 1998, 2001 ve 2008 yıllarında yaşanan ekonomik
        krizler Türk ekonomisini olumsuz etkilemiştir.</p>
    <p>Bu olumsuzlukları ortadan kaldırmak ve dış ticaret açığını kapatabilmek
        için İMF (Uluslararası Para Fonu) ile anlaşmalar imzalanmıştır. Ocak
        2005’ten itibaren Türk lirasından altı sıfır silinmiştir. Serbest piyasa
        ekonomisinin temel şartlarından biri olan devletin ekonomi üzerindeki
        kontrolünü ortadan kaldırmak için Özelleştirme Yüksek Kurulu gibi
        kurumlar kuruldu. Merkez Bankası, hazırlanan kanunlarla hükümetlerin
        bankalar üzerindeki etkisini ortadan kaldıracak bağımsız bir yapıya
        kavuşturuldu. Yabancı sermayenin Türkiye’ye gelmesi için teşvikler
        verildi. Devletin ekonomideki etkisini en aza indirmek için özelleştirme
        büyük bir hız kazandı. İhracat teşviklerine devam edildi. Sanayi
        ürünlerinin toplam ihracat içindeki oranı % 94,2’ye kadar yükseldi.
        İhracatın artması, turizmin gelişmesi ve turizm gelirleri döviz
        sıkıntısının azalmasını sağladı. Küreselleşmenin etkisiyle ithalat büyük
        bir hızla arttı. Dış ticaret açığı günümüzde de en önemli
        problemlerinden biri olmasına rağmen Türkiye ekonomisi dünyanın en büyük
        20 ekonomisi arasına girmiştir.</p>
    <p>Temel hedefi, Güneydoğu Anadolu Bölgesi halkının hayat standardını
        yükselterek diğer bölgelerle arasındaki gelişmişlik farkını ortadan
        kaldırmak, tarımda verimliliği ve iş imkânlarını artırarak millî
        kalkınma hedeflerine katkıda bulunmak olan GAP (Güneydoğu Anadolu
        Projesi), çok sektörlü, bütünleşmiş ve sürdürülebilir bir kalkınma
        projesidir. Ülkemizin öz kaynaklarıyla yapılmakta olan proje, gelecek
        kuşaklar için kendilerini geliştirebilecekleri bir ortam yaratılmasını
        amaçlayan sürdürülebilir insani kalkınma felsefesi üzerine kurulmuştur.
        Kalkınmada adalet, katılımcılık, çevrenin korunması, istihdam, mekânsal
        planlama ve alt yapının geliştirilmesi GAP’ın temel stratejileridir.
        Projenin büyük bir kısmı bitirilmiştir. Kalan kısmı için çalışmalar
        devam etmektedir.</p>
    <p></p>
    <p><b> </b></p>
    <p><b>4. Toplumsal Sorunlar</b></p>
    <p><b>a. Terörizm</b></p>
    <p>Terör, büyük çaplı korku veren ve bireylerde yılgınlık yaratan bir eylem
        durumunu ifade etmektedir. Terörizm ise siyasi amaçlar için mevcut
        durumu yasa dışı yollardan değiştirmek amacıyla örgütlü, sistemli ve
        sürekli terör eylemlerini kullanmayı bir yöntem olarak benimseme
        durumudur. Günümüzde uluslararası çıkar mücadelelerinde terör
        faaliyetleri ön plana çıkmıştır.</p>
    <p>Terörizmin, hız kazandığı dönemlerle uluslararası sorunlar arasında yakın
        bir ilişki olduğu görülmektedir. Terörizm, siyasi bir mücadele aracı
        olarak bir ülkenin bir başka ülkeyi zayıflatması ve istikrarını bozması
        için de kullanılmaktadır.</p>
    <p>Son 25 yıl içinde Türk toplumunu en fazla etkileyen olay kuşkusuz ki
        terördür. Türkiye’deki terör faaliyetlerinin ortak amacı devletin üniter
        yapısını bozarak millî birlik ve beraberliği ortadan kaldırmaktır.</p>
    <p>Terörizmin amacına ulaşmada seçtiği yöntemlerden bazıları; halkı veya
        hedef bir topluluğu korkutarak dehşete düşürmek, düzene karşı olan
        güçleri harekete geçirmek, kamuoyunu yönlendirmek, hedef ülkenin
        ekonomisine zarar vermek, vb.dir.</p>
    <p>Terör örgütleri kamuoyuna seslerini duyurabilmek için propaganda yapmakta
        ve amaçlarına hizmet edecek her türlü olayı istismar etmektedir. Önemli
        kişilere suikast eylemleri düzenlemek, vatandaşlara yönelik katliamlara
        başvurmak, rastgele seçilmiş merkezlere bomba yerleştirmek ve intihar
        eylemleri bu örgütlerin en sık kullandığı yöntemlerdir.</p>
    <p>Terörle mücadelenin oldukça yüklü bir maliyeti bulunmaktadır. Ülkelerin
        gelişimi ve ekonomisine yönelik harcaması gereken paraları terörle
        mücadele alanına kaydırma zorunluluğu, ekonomik açıdan ülkenin
        kaynaklarının verimli alanlarda kullanılmasının engellenmesi terörizmin
        amaçlarındandır.</p>
    <p>Terör örgütlerinin başlıca finans kaynakları: Silah, insan ve uyuşturucu
        madde kaçakçılığı, gasp, hırsızlık, fidye, haraç, çeşitli yayınlardan
        elde edilen gelirler ve dış desteklerdir.</p>
    <p>Terörü önlemek için öncelikle terörün ekonomik ve insan kaynaklarını yok
        etmek gerekir. Terör örgütlerinin hedef kitlesi durumunda bulunan
        çocukları ve gençleri örgütlerin propagandalarına karşı korumak için
        ülkedeki eğitim düzeyi yükseltilmeli ve terör örgütlerinin zararlı
        faaliyetlerine karşı gençler bilinçlendirilmelidir. Terör örgütlerinin
        istismar sebepleri ortadan kaldırılmalıdır. Teröre destek veren veya
        onlara imkânlar sağlayan devletlere uluslararası yaptırımlar uygulanması
        için girişimlerde bulunulmalıdır. Komşu ülkelerle de iş birliği
        yapılarak terörizmin yurt içi ve yurt dışı bağlantıları
        kesilmelidir.</p>
    <p><b>b. 17 Ağustos Depremi Sonunda Ortaya Çıkan Sorunlar</b></p>
    <p>17 Ağustos 1999’da meydana gelen 7,4 büyüklüğündeki depremin merkez üssü,
        İzmit’ in 12 km. güney doğusunda, Kuzey Anadolu Fay Hattı üzerinde
        bulunmaktadır. Deprem, kentleşme ve nüfus yoğunluğunun fazla olduğu,
        önemli endüstri tesislerinin bulunduğu İstanbul, Kocaeli, Sakarya, Bolu,
        Bursa, Zonguldak, Eskişehir ve Yalova illerinde can ve mal kaybının
        oldukça fazla olmasına sebep olmuştur. Depremin yaşandığı bölgede,
        Türkiye’nin çeşitli illerinden göç eden insanların bulunması depremin
        etkilerini yurt geneline yaymıştır.</p>
    <p>17 Ağustos depreminin sanayi tesislerine zarar vermesi; iş gücü, üretim
        ve ihracat kaybı Türk ekonomisini olumsuz etkilemiştir. Devlet Plânlama
        Teşkilatı tarafından yapılan çalışmalar sonucunda 7 Eylül 1999 tarihli
        raporla ekonomik kayıp 9-13 milyar dolar olarak hesaplanmıştır. Tabloda
        da görüldüğü gibi çok sayıda bina hasar görmüştür.</p>
    <p>Depremden etkilenen insanlar uzun süre yaşadıkları korku ve acının
        psikolojik etkilerini üzerlerinden atamamışlardır. Depremden sonra
        devletimiz depremzedeler için önce geçici, sonra kalıcı konutlar
        yapmıştır. Yeni çıkarılan kanunlarla zorunlu deprem sigortası
        mecburiyeti getirilmiş, imar alanları ve ruhsatları daha sıkı kontrol
        altına alınmıştır. Arama ve kurtarma birimlerinin sayısı
        artırılmıştır.</p>
    <p><b> </b></p>
    <p><b>İ. KÜRESEL SORUNLAR</b></p>
    <p><b> </b></p>
    <p><b>1. Küresel Isınma</b></p>
    <p>Bir seranın cam ile kaplı çatı ve yan duvarlarına çarpan güneş ışınları
        sera camından kolayca içeri girer. Ancak, sera içindeki cisimlere çarpan
        ışın enerjisi, ısı enerjisine dönüşür ve dalga boyları değişir. Bu dalga
        boyundaki ısı enerjisinin sera dışına çıkmasını camlar engeller ve
        geriye yansıtır. Böylece güneş ışığı geldiği sürece sera ısınmaya devam
        eder. Seranın içiyle dışarısı arasında büyük sıcaklık farkı oluşur. Bu
        fiziksel olaya “sera etkisi” denir.</p>
    <p>Fosil yakıtlar olarak adlandırılan doğal gaz, petrol ve kömürün
        yanmasıyla açığa çıkan gazlara sera gazları denir. Yukarıdaki metin yola
        çıkarak sera gazları denilen karbondioksit, kloroflourkarbonlar, metan,
        ozon ve azotoksit küresel ısınmayı sizce nasıl etkiler?</p>
    <p>Yandaki şekil incelendiğinde sera gazlarının seralardaki camlar ile aynı
        işleve sahip olduğu görülür. Sera gazları, Sera Etkisi güneşten gelen
        ışık ışınlarının yeryüzüne ulaşmasına ve ısıtmasına izin verirler.</p>
    <p>Fakat ışık ışınlarının yere çarparak ısı enerjisine dönüşmüş hâlinin
        atmosfere dönmesine izin vermezler. Normalde geceleri soğuması gereken
        yeryüzü ve atmosferin yere yakın katmanları yeterince soğumaz.
        Sıcaklığın yüksek olması atmosferdeki su buharı miktarını da artırır. Su
        buharı da yeryüzünün daha fazla ısınmasına yardımcı olurken yeryüzünde
        sıcaklık, normal değerlerin üstüne çıkar.</p>
    <p>Sanayi inkılâbı ile başlayıp II. Dünya Savaşı’ndan sonra hızlanan enerji
        ihtiyacı günümüzde giderek artmaktadır. Fosil yakıtlar olarak
        adlandırılan “kömür, petrol ve doğal gaz” dünyanın bugünkü enerji
        ihtiyacının % 75’ini karşılamaktadır. Yapılarında karbon (C) ve hidrojen
        (H) bulunan bu yakıtlar kullanıldıklarında atmosfere bol miktarda
        karbondioksit (CO2) salmaktadır.</p>
    <p>Küresel ısınmaya neden olan gazlar içinde en etkili olan karbondioksitin,
        1958’ten itibaren % 9 artması dünyanın iklim dengelerini bozmuştur.
        Karbondioksit başta olmak üzere havayı kirletin gazların yağışlarla
        yeryüzüne inmesi su ve toprak kirliliğinin önemli nedenlerinden
        olmuştur. Küresel ısınmada etkili olan gazlardan kloroflourkarbonlar ise
        günümüzde buzdolabı, klima, sprey, yangın söndürücü ve plastik sanayinde
        kullanılmakta olup bu ürünlerin sayısı her geçen gün artmaktadır.</p>
    <p>Küresel ısınmanın etkisinin XXI. yüzyılda yoğun olarak görüleceği,
        buzulların erimesiyle denizlerin su seviyelerinin yükseleceği
        bilinmektedir. İnsanların büyük bir kısmının yaşadığı dünyanın tarımsal
        üretim deposu olan kıyı ovalarının sular altında kalacağı bilim adamları
        tarafından açıklanmaktadır. Ayrıca iklimlerde değişmeler olacağı,
        kuraklık ve su ihtiyacının artacağı, bazı yerlerin çölleşeceği,
        yağışların dengesizleşeceği ve 2025 yılı itibariyle dünya nüfusunun
        yarısının susuzlukla mücadele etmek zorunda kalacağı tahmin
        edilmektedir. 2050’ye kadar ise bitki ve hayvan türlerinin dörtte
        birinin yok olacağı ve bu durumun doğal dengeyi geri dönülemez şekilde
        bozacağı ifade edilmektedir.</p>
    <p></p>
    <p><b>KÜRESEL ISINMANIN TÜRKİYE’YE OLASI ETKİLERİ</b></p>
    <p></p>
    <p>Çevre ve Orman Bakanlığının isteğiyle İstanbul Teknik Üniversitesi
        tarafından hazırlanan, “Türkiye için İklim Değişikliği Senaryoları”
        başlıklı rapora göre;</p>
    <p>2070’te Türkiye genelinde sıcaklıkların 6° C yükselmesi beklenmektedir.
        Bu durumda Ege, Akdeniz, İç Anadolu, Doğu ve Güneydoğu kesimlerinde
        sıcaklık yükselmeleri etkili olacaktır. Karadeniz Bölgesi’nde yağışlar
        da % 20 civarında artarken güneyde ise % 30 civarında bir azalma
        görülecektir. Türkiye’de kar yağmadığı kışlar görülürken beklenmedik
        zaman ve yerlerde kar yağabileceği tahmin edilmektedir. Ülkemizde enerji
        üretimi ve sulamada çok önemli bir yere sahip olan Fırat ve Dicle
        nehirlerinin havzalarında yağışlar azalacak. Ekosistemlerinde meydana
        gelecek değişme sonucu ülkemizdeki birçok canlı türü de yok olma
        tehlikesiyle karşı karşıya kalacaktır. </p>
    <p></p>
    <p><b>Kyoto Protokolü</b></p>
    <p>Küresel ısınma bir veya birkaç devletin çabası ile çözülebilecek bir
        sorun olmaktan çok bütün devletlerin iş birliği ile çözülebilecek bir
        sorundur. Bunun için “BM iklim Değişikliği Çerçeve Sözleşmesine (BMİDÇS)
        bir ek niteliğindeki “Kyoto Protokolü” hazırlanmıştır. Aralık 1997’de
        Japonya’nın Kyoto şehrinde görüşülmeye başlayan Protokol, Şubat 2005
        tarihinde yürürlüğe girmiştir. Türkiye 30 Mayıs 2008’de Protokolü
        imzalayacağını açıklamış ve 13.05.2009’da imzalamıştır.</p>
    <p></p>
    <p><b>2. Çevre Kirliliği</b></p>
    <p>Canlıların sağlığını olumsuz yönde etkileyen, doğal çevrede zararlı
        etkiler meydana getiren yabancı maddelerin hava, su ve toprakta normalin
        üzerinde birikmesi olan çevre kirliliği, günümüzde yaşanan en önemli
        sorunlardan biridir. Doğal çevrenin ve kaynakların sınırsız olmadığını
        unutan insanlar yüzyıllar boyunca doğal kaynakları tüketme ve kirletme
        yoluna gitmişlerdir. Özellikle son elli yıl içinde binlerce canlı
        türünün yok olması, doğal dengenin bozulmasının ortaya çıkardığı
        hastalıklar ve insanlara verdiği zararlar yoğun bir şekilde görülmeye
        başlanınca bazı tedbirler alma yoluna gidilmiştir. Ancak çevrenin
        korunması ve çevre kirliliğinin önlenmesi konusunda hâlâ ortak bir
        bilinç oluşmamıştır. Çevre kirliliğini genel olarak hava, su, toprak ve
        gürültü kirliliği olarak sınıflandırabiliriz.</p>
    <p>Yeryüzündeki su kaynaklarının ancak % 1’i kullanılabilir tatlı su
        kaynağıdır. Son yıllarda küresel ısınmanın etkisiyle dünyada meydana
        gelen kuraklık, su kaynaklarının çok daha fazla önem kazanmasını
        sağladı. Günümüzde milyonlarca insan yeterli ve temiz su kaynakları
        bulamadığı için ölmekte veya salgın hastalıklarla mücadele etmek zorunda
        kalmaktadır. Tatlı su kaynakları yanında tuzlu su kaynakları da iklimin
        dengeli bir şekilde devamı için gereklidir. Tuzlu sularda yaşayan
        canlılar doğal dengenin korunması için son derece önemlidir.</p>
    <p>Evlerden, sanayi tesislerinden, maden işletmelerinden sulara sürekli
        zararlı atıklar karışmaktadır. Tarımda kullanılan ilaçlar ve gübreler
        kirlenmeyi daha da artırmaktadır.</p>
    <p>Canlı yaşamı için çok önemli olan bir diğer doğal kaynak topraktır.
        Nüfusun hızla arttığı, kullanılabilir toprak miktarının ise sürekli
        azaldığı dünyamızda 1 cm kalınlığında toprak tabakasının oluşabilmesi
        için yüzlerce yıl geçmesi gerekir. Verimli toprakların sulara katılan
        veya havaya salınan zararlı maddelerle kirlenmesi, yanlış sulama,
        erozyon vb. nedenlerle hızlı bir şekilde yok olması dünyada açlık
        tehlikesini büyük boyutlara ulaştırmıştır.</p>
    <p>Fosil yakıt kullanımı sonucu hava kirliliğine sebep olan birçok madde
        asit yağmurlarıyla yeryüzüne inerek suyu ve toprağı kirletmektedir.
        Yeterli fosil yakıt bulunmayan birçok ülkenin nükleer enerjiye
        yönelmesi, nükleer atıkların toprağa gömülerek saklanması, nükleer
        santrallerde meydana gelen kazalar (Çernobil gibi) çok geniş alanlarda
        hava, su ve toprağı kirletmektedir. Doğal çevrenin yok olması
        beraberinde uzun yıllar süren hastalıkları da getirmiştir. Çernobil’de
        meydana gelen kazadan sonra bütün dünyada nükleer enerji tartışma konusu
        olmuştur. Nükleer enerjiye karşı olanlar yasaklanmasını isterken,
        taraftar olanlar gerekli tedbirler alındığında enerji ihtiyacının ancak
        böyle bir kaynakla karşılanabileceğini savunmaktadır. Fosil yakıtların
        ve nükleer enerji kullanımının olumsuz sonuçlarının görülmesi üzerine
        bir çok gelişmiş ülkede güneş, rüzgâr, dalga enerjisi gibi farklı enerji
        kaynaklarının kullanımı için çalışmalar hız kazanmıştır.</p>
    <p>Gürültü kirliliği ise şehirlerde yaşayan insanların önemli sorunlarından
        birisi olup sağlık problemlerine ve iş verimliliğinin düşmesine neden
        olmaktadır.</p>
    <p></p>
    <p><b>3.Nüfus Artışı ve İşsizlik</b></p>
    <p>1650’lerde 500 milyon olan dünya nüfusu 2000’lerde 6 milyara yükselmiş ve
        her yıl bu nüfusa yaklaşık 97 milyon insan katılmaktadır. Günümüzde
        dünya nüfusunun sadece 1 milyar kadarı gelişmiş ülkelerde yaşarken, geri
        kalan 5 milyardan fazla insan, az gelişmiş veya geri kalmış ülkelerde
        yaşamaktadır.</p>
    <p>Gelişmiş ülkelerde nüfus artış hızı ortalama % 0,5-1 arasında değişirken
        az gelişmiş ülkelerde % 2, geri kalmış ülkelerde % 2,5-3 civarında
        gerçekleşmektedir. Bu durum dünyayı çözülmesi zor sorunlarla karşı
        karşıya bırakmaktadır. Hızlı nüfus artışı gelişmekte olan ülkelerde,
        kaynakların yetersiz, kalkınma çabalarının sonuçsuz kalmasına, ekonomik
        ve sosyal sorunların artmasına neden olmaktadır. Gelişmiş ülkeler ise bu
        artışın dünyanın sosyo-ekonomik dengelerini ve istikrarını bozabileceği
        endişesini taşımaktadırlar.</p>
    <p>BM’nin raporlarına göre, ülkelerin nüfus artışları mevcut hızıyla devam
        etmesi hâlinde dünya nüfusunun 2030 yılında 10 milyara yaklaşacağı ve
        bunun 8,4 milyarının düşük ve orta gelir grubu ülkelerde, 1,6 milyarının
        gelişmiş ülkelerde yaşayacağı tahmin edilmektedir. Bu durumda beslenme,
        temiz su ihtiyacı, işsizlik, trafik ve haberleşme önemli sorunlar olarak
        ortaya çıkacaktır. Bu sorunları aşmak için; modern tarım yöntemleri
        kullanmak, planlı şehirleşme yapmak, nüfus artışını yavaşlatmak, var
        olan kaynakları verimli şekilde kullanmak gerekmektedir.</p>
    <p>Dünyada nüfus artışı ile aynı hızda iş imkânlarının oluşturulamaması,
        hatta teknolojik gelişmeler sayesinde iş gücüne duyulan ihtiyacın her
        gün biraz daha azalması, işsizlik tehlikesini ön plana çıkarmıştır.</p>
    <p>İşsizlerin toplam nüfus içindeki oranı azalmasına rağmen, işsiz kişi
        sayısındaki artış devam etmektedir. 2008 yılında dünyada yaşanan
        ekonomik krizin işsiz sayısını daha da artıracağı tahmin
        edilmektedir.</p>
    <p></p>
    <p><b>4. Yetersiz Beslenme ve Açlık</b></p>
    <p>Sanayi inkılabından sonra tarımda makineleşme, gübreleme, ilaçlama ve
        sulama imkânları gibi gelişmeler, tarımsal üretimdeki verimliliği büyük
        oranda artırmıştır. Yeryüzünde tarıma elverişli topraklar sınırlı
        olmasına rağmen verimlilik artışları sayesinde birim araziden elde
        edilen ürün miktarı büyük oranda artırılabilmektedir. Buna son
        zamanlarda gen mühendisliği alanında kaydedilen gelişmeler de
        eklendiğinde yeryüzündeki kaynakların israf edilmeden kullanılması ile
        bugün yeryüzünde açlık diye bir sorunun olmaması gerekir. Oysa günümüzde
        yeryüzünün birçok bölgesinde hızla büyümekte olan bir açlık sorunu
        vardır. Dünyadaki açlık sorununun giderek büyümesinde ve bu konudaki
        endişelerin artmasında küresel iklim değişikliğine bağlı olarak artan
        kuraklık ve bölgesel anlaşmazlıklardan doğan çatışmalar etkilidir.</p>
    <p>Yapılacak bazı fedakârlıklarla açlık sorununu büyük ölçüde hafifletmek
        mümkün görünmektedir. BM Gıda ve Tarım Örgütü (FAO), 2015 yılına kadar
        dünyada açlık çeken kişi sayısını yarı yarıya azaltarak 800 milyondan
        400 milyona indirmek için 24 milyar dolara ihtiyaç olduğunu
        bildirmiştir. Bu rakam her yıl silahlanmaya harcanan yüzlerce milyar
        doların yanında çok küçük bir rakamdır. Uluslararası Barış Enstitüsü
        (SlPRI), yayınladığı 2001 silahlanma raporunda kişi başına yıllık 137
        dolar, toplamda ise 722 milyar doların silahlanmaya harcandığı ve
        silahlanma yarışının gittikçe hız kazandığı belirtiliyor.</p>
    <p>Açlık sorununun çözümünde önemli bir faktör açlık nedenlerinin ortadan
        kaldırılmasıdır. Bu nedenlerin ortadan kaldırılması için birkaç devletin
        çabası yeterli olmayacağından uluslararası iş birliği yapılması ve açlık
        sorunu yaşayan ülkelere destek verilmesi gerekir. Dünyada yoksulluk ve
        açlıkla mücadele için Dünya Gıda Programı (WFP), FAO, Dünya Sağlık
        Örgütü (WHO) ve BM Eğitim, Bilim ve Kültür Örgütü (UNESCO),Uluslararası
        Tarımsal Kalkınma Fonu (IFAD) çalışma yapmakta ve projeler
        üretmektedir.</p>
    <p>Hızlı nüfus artışı ve yeryüzünde tarıma uygun alanların sınırlı olduğu
        düşünüldüğünde açlık sorununun çözümü için son zamanlarda önerilen en
        önemli çözüm yollarından biri biyo-teknolojidir. Biyoteknolojik
        yöntemlerle, kendi türü dışındaki bir türden gen aktarılarak belirli
        özellikleri değiştirilmiş bitki, hayvan ya da mikroorganizmalar elde
        edilebilmektedir. Dünyada günümüze kadar 170 bitki türünde çalışılarak
        toplam 2.672 adet gen yapısı değişime uğramış bitki çeşidi
        geliştirilmiştir. Yukarıdaki grafikte de görüldüğü gibi en fazla genetik
        çalışma, tahıllar üzerinde yapılmıştır.</p>
    <p>Gen teknolojilerinin uygulamaları açlık sorununa çözüm olabileceği
        düşüncesiyle birçok ülke tarafından desteklenmektedir. Bazı ülkeler ise
        biyoteknolojik yöntemlerle ürün elde edilmesine, ürünlerin insan
        sağlığına olan olumsuz etkileri nedeniyle karşı çıkmaktadır.
        Biyoteknolojik yöntemlerle günümüzde en çok mısır, soya, pamuk ve kanola
        üretilmektedir.</p>
    <p></p>
    <p><b>5. Uluslararası Terör</b></p>
    <p>Son yıllarda dünyada uluslararası güvenlikle ilgili en önemli sorun
        terördür. Buna rağmen, terör olarak kabul edilen eylemler konusunda
        devletler arasında ortak bir fikre varılamamıştır Uluslararası politik
        dengeler ve ülkelerin çıkarları fikir birliğine varılamamasında önemli
        bir etken olmuştur. Özellikle terörist örgütler listesi oluşturmak
        devletler arasında pazarlık konusu edilmiştir. Bunun temel nedeni ise
        uluslararası bir terör tanımının bulunmamasıdır. Uluslararası bir terör
        tanımının yapılamaması terörü yasaklayan genel bir uluslararası
        anlaşmanın hazırlanmasını da engellemektedir.</p>
    <p>BM’nin teröre bakış açısı, Genel Kurulun 1994’te yayınladığı
        deklarasyondaki “Politik sebeplerle yapılan, toplumun tamamında veya bir
        bölümünde korku ortamı yaratacak cezai eylemler; siyasi, felsefi,
        ideolojik, etnik, ırksal, dinî veya herhangi bir gerekçe ile haklı
        gösterilemez.” hükmü ile ortaya konmuştur.</p>
    <p>20. yüzyılın sonlarına kadar terörist eylemlerin karakteristik özeliği
        genellikle devlet adamlarını hedef almasıdır. Avusturya-Macaristan
        veliahtı Ferdinand’ın, ABD Başkanı John F. Kennedy’nin ve Hindistan
        Başbakanı Indira Gandhi’nin öldürülmesi bunlara örnektir.</p>
    <p>Yeni dönemde terörizm de küreselleşmiştir. Terör örgütleri, internet ve
        uydu telefonu gibi modern iletişim araçlarıyla haberleşerek kitlesel
        tahribata yol açacak silahlarla dünyanın her tarafında eylem yapabilen
        terör ağlarına dönüşmüştür. 1990’lı yıllarda terörist faaliyetler çok
        fazla insanı hedef alan bir yapıya bürünmüştür. 11 Eylül saldırıları
        sonrasında, uluslararası terör, eylemlerini kişiler yerine sembol
        hedeflere yöneltmiştir. Örneğin 1992’de Asya kıtasında meydana gelen 17
        terör eyleminde can kaybı 25 iken, 1995 yılında meydana gelen 16 eylemde
        can kaybı 5.639 kişidir. 11 Eylül 2001’de Dünya Ticaret Merkezi’ne
        uçaklarla yapılan saldırılarda 2.974 kişi hayatını kaybetmiştir.</p>
    <p>Küreselleşme ile birlikte terörizmle mücadele, devletler için tek
        başlarına yürütebilecekleri bir politika olmaktan çıkmıştır. Bu
        doğrultuda devletler, terörizmle mücadelede uluslararası kuruluşlar
        bünyesinde daha fazla iş birliği yapmaktadır. Ancak sürekli yeni
        yöntemler geliştiren terörün güncellenmeyen yasalarla önlenmesi mümkün
        olmamaktadır. Bunun için geniş kapsamlı bir terörle mücadele anlaşması
        gerekmektedir.</p>
    <p></p>
    <p><b>6. Salgın Hastalıklar</b></p>
    <p>Küreselleşen dünyamızda çok sayıda insan uzak mesafelere sık sık seyahat
        etmektedir. Böylece herhangi bir salgın hastalık kısa sürede yayılarak
        küresel bir salgına dönüşmekte, dünyayı tehdit eden önemli sorunlardan
        biri hâline gelmektedir. Yeni salgın hastalıkların yanında tüberküloz,
        kolera, veba ve sıtma gibi daha önceden bilinen bazı hastalıkların
        çeşitli ilaçlara ve antibiyotiklere karşı direnç geliştirmesi bu
        hastalıkların da tehlike yaratmasına neden olmuştur. Bunun yanında
        tropikal hastalıklar hâlâ büyük bir tehlike olmaya devam etmektedir.
        Dünya Sağlık Örgütüne göre; uzun ve maliyetli bir süreç olan yeni ve
        etkili ilaçların geliştirilmesi, hastalıkların yayılma hızına ayak
        uyduramamaktadır.</p>
    <p></p>
    <p><b>Dünyada son 25 yıl içinde etkili olan salgın hastalıklardan
        bazıları:</b></p>
    <p></p>
    <p><b>a. AIDS</b></p>
    <p>1981’de ABD’de keşfedilen AIDS için hâlen kesin olarak bilinen bir tedavi
        yöntemi yoktur. AIDS’ten korunmak için hastalığa sebep olan HIV adlı
        ölümcül virüsün yayılmasını önlemek tek yoldur. Virüs, insan vücudunun
        hastalıklara karşı direncini sağlayan bağışıklık sistemini etkisiz hâle
        getirmektedir. Bu durum basit bir enfeksiyonun bile ölümcül hâle
        gelmesine sebep olmaktadır. insan vücuduna giren virüsün yok edilmesi ya
        da vücuttan atılması mümkün değildir.</p>
    <p>BM “AIDS ile Mücadele Programı”nın 2006 yılı raporuna göre; dünyada HIV
        taşıyanların sayısı 39,5 milyon olup, yılda 4,3 milyon kişi AIDS
        hastalığına yakalanmaktadır. Raporda ayrıca, AIDS’e yeni yakalananların
        % 40’ının 15-24 yaşındaki gençler olduğuna dikkat çekilmektedir. AIDS
        cinsel ilişki ve kan yoluyla bulaşan bir hastalıktır.</p>
    <p></p>
    <p><b>b. Kırım Kongo Kanamalı Ateşi Hastalığı</b></p>
    <p>İlk olarak 1944’te Kırım’da tanımlandığı için Kırım Kanamalı Ateşi adı
        verilen hastalık, 1956’da Kongo’da da ortaya çıkınca “Kırım-Kongo
        Kanamalı Ateşi” adını aldı. Kenelerden bulaşan Nairovirüs adı verilen bu
        virüsün sebep olduğu hastalık 2002’den itibaren Türkiye’de de görülmeye
        başlandı. Sadece 2008’de 55 vatandaşımız bu hastalık nedeniyle hayatını
        kaybetti.</p>
    <p></p>
    <p><b>c. Kuş Gribi</b></p>
    <p>Kanatlı hayvanlarda toplu ölümlere yol açan ve H5N1 virüsünün insanlarda
        meydana getirdiği hastalığa “kuş gribi” adı verilmiştir. 1997’de
        Çin’deki kuş gribi salgını sırasında hastalığın insanlarda ölüme sebep
        olduğu tespit edilmiştir. Virüs, yaklaşık her 10 yılda bir yapısını
        değiştirerek ülkeler ve kıtalar arasında yayılan salgınlara neden
        olmaktadır. Türkiye gibi göçmen kuşların göç yolları üzerinde bulunan
        ülkelerde yayılma hızı daha yüksektir. Genellikle kanatlı hayvanlarda
        bulunan bu virüs, hasta hayvanlar ya da virüslerin bulaştığı
        araç-gereçle temas, yeterince pişirilmeyen et ve yumurtalardan insana
        bulaşmaktadır.</p>
    <p></p>
    <p><b>d. SARS (Akut Solunum Yolu Yetmezliği Sendromu)</b></p>
    <p>İlk defa 2003’te Asya, Kuzey Amerika ve Avrupa’da saptanan SARS’ın nedeni
        henüz bilinmemektedir. Kuluçka dönemi 2 ile 7 gün arasında olan
        hastalığın belirtileri (öksürük, ateş, titreme, baş ağrısı vb.)
        bulaşıcılığın da başladığı gösterir. Hastalığın temel yayılma yolu
        öksürüktür. SARS’lı hastanın öksürerek ya da hapşırarak havaya
        damlacıklar saçması ve başka birinin onları soluması yoluyla
        yayılır.</p>
    <p></p>
    <p><b>e. Hepatit</b></p>
    <p>Karaciğerde meydana gelen iltihabi reaksiyon Türkiye’de yaygın olarak
        sarılık olarak tanımlanır. Ancak ülkemizde de hepatit denilince yaygın
        olarak hepatit B anlaşılır. Virüsler (hepatit B, hepatit C …),
        bakteriler, çeşitli ilaçlar, uzun süreli alkol kullanımı ve çeşitli
        endüstriyel maddelere (karbon tetraklorür gibi) uzun süre maruz kalmak
        hepatite yol açabilir. Hastalık sonucu karaciğerde hassasiyet, büyüme ve
        iltihap ortaya çıkar. Virüslerle ortaya çıkan hepatit bulaşıcıdır ve
        karaciğerde kalıcı hasarlara sebep olur. Hepatit cinsel ilişki ve kan
        yoluyla bulaşır.</p>
    <p></p>
    <p><b>f. Sıtma</b></p>
    <p>Hastalığa sebep olan parazitin dişi anofel sivrisinekleriyle insanlara
        bulaşmasıyla yayılan ateşli bir hastalıktır. Teşhisi kolay, tedavisi ve
        korunması mümkün olan sıtma hastalığı çok eski zamanlardan beri
        bilinmektedir. Yeryüzünde belirli bölgelerde yaygındır. Orta ve Güney
        Amerika, Afrika ülkeleri, Orta Doğu, Afganistan, Pakistan ve Hindistan,
        Japonya dışındaki Uzak Doğu ülkelerinde sıtmaya yaygın biçimde
        rastlanmaktadır. Dünya Sağlık Örgütü ve BM Çocuk Fonu 2005 yılı raporuna
        göre bu hastalık, başta Afrika olmak üzere dünyada 1 milyondan fazla
        kişinin ölümüne yol açmaktadır.</p>
    <p></p>
    <p><b>g. A(H1N1) Virüsü (Domuz Gribi)</b></p>
    <p>A(H1N1) adı verilen virüsün neden olduğu hastalık domuz gribi olarak
        adlandırılmaktadır. Bu şekilde adlandırılmasının sebebi, hastalığa sebep
        olan virüsün domuzlarda görülen grip virüslerine çok benzemesidir.
        Aslında bu yeni virüs insan, domuz ve kuşlarda gribe neden olan
        virüslerin bir karışımıdır. A(H1N1) insandan insana öksürme, hapşırma ve
        virüsün bulunduğu alanlara temas edilmesiyle bulaşır. Diğer grip
        virüsleriyle aynı şekilde yayılmakta ve benzer belirtiler (Ani ateş, kas
        ağrısı, boğaz ağrısı ve kuru öksürük vb.) göstermektedir.</p>
</div>
</html>